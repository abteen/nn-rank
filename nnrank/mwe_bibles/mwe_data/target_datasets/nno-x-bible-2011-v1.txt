








































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































Dette er ættetavla til Jesus Kristus , Davids son og Abrahams son :
Abraham fekk sonen Isak , Isak fekk Jakob , Jakob fekk Juda og brørne hans .
Juda fekk sønene Peres og Serah med Tamar . Peres fekk sonen Hesron , Hesron fekk Aram ,
Aram fekk Amminadab , Amminadab fekk Nahsjon , Nahsjon fekk Salma ,
Salma fekk sonen Boas med Rahab , Boas fekk sonen Obed med Rut , Obed fekk Isai ,
og Isai vart far til David , kongen . David fekk sonen Salomo med kona til Uria ,
Salomo fekk sonen Rehabeam , Rehabeam fekk Abia , Abia fekk Asa ,
Asa fekk Josjafat , Josjafat fekk Joram , Joram fekk Ussia ,
Ussia fekk Jotam , Jotam fekk Ahas , Ahas fekk Hiskia ,
Hiskia fekk Manasse , Manasse fekk Amon , Amon fekk Josjia ,
og Josjia vart far til Jojakin og brørne hans ; det var på den tid då folket vart bortført til Babylon .
Etter at dei vart førte til Babylon , fekk Jojakin sonen Sjealtiel , Sjealtiel fekk Serubabel ,
Serubabel fekk Abiud , Abiud fekk Eljakim , Eljakim fekk Asor ,
Asor fekk Sadok , Sadok fekk Akim , Akim fekk Eliud ,
Eliud fekk Eleasar , Eleasar fekk Mattan , Mattan fekk Jakob ,
og Jakob vart far til Josef , mannen til Maria . Av henne vart Jesus fødd , han som blir kalla Kristus .
Slik er det i alt fjorten slektsledd frå Abraham til David , fjorten slektsledd frå David til bortføringa til Babylon og fjorten slektsledd frå bortføringa til Babylon fram til Kristus .
Då Jesus Kristus vart fødd , gjekk det såleis til : Mor hans , Maria , var lova bort til Josef . Men før dei kom saman , viste det seg at ho var med barn ved Den heilage ande .
Josef , mannen hennar , var ein rettvis mann og ville ikkje føra skam over henne ; han sette seg føre å skilja seg frå henne i det stille .
Då han hadde tenkt ut dette , synte ein engel frå Herren seg for han i ein draum og sa : « Josef , Davids son ! Ver ikkje redd å ta Maria heim til deg som kona di . For barnet som er avla i henne , er av Den heilage ande .
Ho skal føda ein son , og du skal gje han namnet Jesus , for han skal frelsa folket sitt frå syndene deira . »
Alt dette hende så det skulle oppfyllast , det Herren har tala gjennom profeten :
Sjå , møya skal bli med barn og føda ein son , og dei skal gje han namnet Immanuel
Då Josef vakna frå søvnen , gjorde han som Herrens engel hadde bode han og tok Maria heim til seg som kona si
og levde ikkje saman med henne før ho hadde fødd son sin . Og han gav han namnet Jesus .
Då Jesus var fødd i Betlehem i Judea , i kong Herodes' dagar , kom det nokre vismenn frå Austerland til Jerusalem
og spurde : « Kvar er den jødekongen som no er fødd ? Vi såg stjerna hans gå opp , og no er vi komne og vil hylla han . »
Då kong Herodes fekk høyra det , vart han svært uroleg , og heile Jerusalem med han .
Han kalla saman alle overprestane og dei skriftlærde i folket og spurde dei ut kvar Messias skulle bli fødd .
« I Betlehem i Judea » , svara dei , « for slik står det skrive hos profeten :
Du Betlehem i Juda land , blant fyrstane i Juda er du slett ikkje den ringaste . For frå deg skal det koma ein fyrste , ein hyrding for mitt folk Israel . »






Då dei var farne , synte Herrens engel seg for Josef i ein draum og sa : « Stå opp , ta barnet og mora med deg og røm til Egypt , og bli der til eg seier frå ! For Herodes kjem til å leita etter barnet og vil drepa det . »
Han stod opp , tok barnet og mora og drog til Egypt same natta .
Der vart han verande til Herodes døydde . Slik skulle det oppfyllast , det Herren har tala gjennom profeten : Frå Egypt kalla eg son min .
Då Herodes skjøna at vismennene hadde lurt han , vart han brennande harm . Han sende ut folk og drap alle guteborn i Betlehem og nabolaget som var to år eller yngre ; dette svara til den tida han hadde fått vita av vismennene .
Då vart det oppfylt , det som er tala gjennom profeten Jeremia :
I Rama høyrest skrik , gråt og høglydt klage : Rakel græt over borna sine og vil ikkje la seg trøysta . For dei er ikkje meir .
Etter at Herodes var død , synte Herrens engel seg i ein draum for Josef i Egypt
og sa : « Stå opp , ta barnet og mora og dra til Israels-landet ! For no er dei døde , dei som ville ta livet av barnet . »
Då stod han opp , tok barnet og mora og fór til Israels-landet .
Men då han fekk høyra at Arkelaos hadde vorte konge i Judea etter Herodes , far sin , torde han ikkje fara dit . Han vart varsla i ein draum og fór til Galilea .
Då han kom dit , busette han seg i ein by som heiter Nasaret . Slik skulle det oppfyllast , det som er tala gjennom profetane , at han skulle kallast nasarear .
På den tid steig døyparen Johannes fram og forkynte i øydemarka i Judea .
Han sa : « Vend om , for himmelriket er kome nær ! »
Det er om han profeten Jesaja talar når han seier : Ei røyst ropar i øydemarka : « Rydd Herrens veg , gjer stigane hans rette ! »



Men då han såg at mange av farisearane og saddukearane kom for å bli døypte , sa han til dei : « Ormeyngel ! Kven har lært dykk korleis de skal sleppa unna den vreiden som skal koma ?
Ber då frukt som viser at de er omvende !
Og tru ikkje at de kan seia til dykk sjølve : ‘ Vi har Abraham til far . ’ For eg seier dykk : Gud kan vekkja opp born for Abraham av desse steinane .
Øksa ligg alt innmed rota på trea ; kvart tre som ikkje ber god frukt , blir hogge ned og kasta på elden .
Eg døyper dykk med vatn til omvending . Men han som kjem etter meg , er sterkare enn eg . Eg er ikkje eingong verdig til å ta av han sandalane . Han skal døypa dykk med Den heilage ande og eld .
Han har kasteskovla i handa og skal reinsa kornet på treskjeplassen . Kveiten sin skal han samla i låven , men agnene skal han brenna med eld som aldri sloknar . »
Då kom Jesus frå Galilea til Johannes ved Jordan for å bli døypt av han .
Men Johannes ville hindra han og sa : « Eg treng dåp av deg , og så kjem du til meg ? »
Jesus svara : « Lat det no skje ! Dette må vi gjera for å oppfylla all rettferd . » Då gjorde Johannes som Jesus ville .
Med det same Jesus var døypt , steig han opp av vatnet . Og sjå , himmelen opna seg , og han såg Guds Ande koma dalande ned over seg som ei due .
Og det lydde ei røyst frå himmelen : « Dette er Son min , han som eg elskar , i han har eg mi glede . »
Sidan førte Anden Jesus ut i øydemarka for at djevelen skulle freista han .
Han fasta i førti dagar og førti netter , og til slutt tok svolten han .
Då kom freistaren til han og sa : « Er du Guds Son , så sei at desse steinane skal bli til brød ! »
Jesus svara : « Det står skrive : Mennesket lever ikkje av brød åleine , men av kvart ord som går ut frå Guds munn . » Han skal gje englane sine påbod om deg . Dei skal bera deg på hendene så du ikkje støyter foten på nokon stein . » Du skal ikkje setja Herren din Gud på prøve . » Herren din Gud skal du tilbe , han og ingen annan skal du tena . »







Då Jesus fekk høyra at Johannes var sett i fengsel , drog han tilbake til Galilea .
Han flytte frå Nasaret og busette seg i Kapernaum , ved sjøen , i Sebulons og Naftalis land .
Slik skulle det oppfyllast , det som er tala gjennom profeten Jesaja :
Sebulons og Naftalis land , ved vegen til havet , bortanfor Jordan , heidningars Galilea ,
det folket som bur i mørker , har sett eit stort lys , over dei som bur i dødsskuggens land , har lyset stråla fram .

Ein gong han gjekk langsmed Galileasjøen , fekk han sjå to brør : Simon , som blir kalla Peter , og Andreas , bror hans . Dei heldt på å kasta ei not i sjøen , for dei var fiskarar .
Han sa til dei : « Kom , følg meg , så skal eg gjera dykk til menneskefiskarar ! »
Med ein gong gjekk dei ifrå garna sine og følgde han .
Då Jesus kom lenger fram , fekk han sjå to andre brør : Jakob , son til Sebedeus , og Johannes , bror hans . Dei sat i båten saman med Sebedeus , far sin , og bøtte garna . Jesus kalla dei ,
og med ein gong gjekk dei bort frå båten og far sin og følgde han .
Sidan fór Jesus omkring i heile Galilea ; han underviste i synagogane deira , forkynte evangeliet om riket og lækte all sjukdom og plage hos folket .
Ordet om han spreidde seg over heile Syria , og dei kom til han med alle som hadde vondt og leid av ulike sjukdomar og plager , både dei som hadde vonde ånder , dei månesjuke og dei lamme , og han lækte dei .
Ei stor folkemengd følgde han , frå Galilea og Dekapolis , frå Jerusalem og Judea og frå bygdene bortanfor Jordan .
Då Jesus såg folkemengda , gjekk han opp i fjellet . Han sette seg , og læresveinane samla seg om han .
Då tok han til orde og lærte dei :
« Sæle dei som er fattige i ånda , himmelriket er deira .
Sæle dei som sørgjer , dei skal bli trøysta .
Sæle dei audmjuke , dei skal arva jorda .
Sæle dei som hungrar og tørstar etter rettferda , dei skal bli metta .
Sæle dei miskunnsame , dei skal få miskunn .
Sæle dei reine i hjartet , dei skal sjå Gud .
Sæle dei som skaper fred , dei skal kallast Guds born .
Sæle dei som blir forfølgde for rettferd skuld , himmelriket er deira .


De er saltet på jorda ! Men mistar saltet si kraft , korleis skal det då bli gjort til salt att ? Det duger ikkje lenger til noko ; dei kastar det ut , og folk trakkar det ned .
De er lyset i verda ! Ein by som ligg på eit fjell , kan ikkje gøymast .
Ingen tenner ei oljelampe og set henne under eit kar . Nei , ein set lampa på ein haldar ; då lyser ho for alle i huset .
Slik skal lyset dykkar lysa for folk , så dei kan sjå dei gode gjerningane dykkar og prisa Far dykkar i himmelen !
Tru ikkje at eg er komen for å oppheva lova eller profetane ! Eg er ikkje komen for å oppheva , men for å oppfylla .
Sanneleg , eg seier dykk : Før himmel og jord forgår , skal ikkje den minste bokstav eller ein einaste prikk i lova forgå – før alt har hendt .
Den som opphevar eit einaste av desse minste boda og lærer menneska såleis , skal reknast som den minste i himmelriket . Men den som held boda og lærer andre å gjera det , skal reknast som stor i himmelriket .
Ja , det seier eg dykk : Er ikkje dykkar rettferd mykje større enn rettferda til dei skriftlærde og farisearane , kjem de aldri inn i himmelriket .
De har høyrt det er sagt til forfedrane : ‘ Du skal ikkje slå i hel . Den som slår i hel , skal vera skuldig for domstolen . ’
Men eg seier dykk : Den som blir sint på bror sin , skal vera skuldig for domstolen , og den som seier til ein bror : ‘ Din tosk ! ’ skal vera skuldig for Det høge rådet , og den som seier : ‘ Din gudlause narr ! ’ er skuldig til helvetes eld .
Når du går fram til altaret med offergåva di , og du der kjem i hug at bror din har noko imot deg ,
så lat gåva di liggja framfor altaret og gå først og forlik deg med bror din . Så kan du koma og bera fram offeret ditt !
Ver snar til å forlika deg med motparten din medan du enno er med han på vegen . Elles stemner han deg for dommaren , og dommaren gjev deg over til vaktmannen , og du blir kasta i fengsel .
Sanneleg , eg seier deg : Du slepp ikkje ut att før du har betalt til siste øre .
De har høyrt det er sagt : ‘ Du skal ikkje bryta ekteskapet . ’
Men eg seier dykk : Den som ser på ei kvinne og har lyst på henne , har alt gjort ekteskapsbrot med henne i hjartet sitt .
Om høgre auget ditt lokkar deg til fall , så riv det ut og kast det frå deg ! Det er betre for deg at du mistar ein kroppsdel , enn at heile kroppen blir kasta i helvete .
Og om høgre handa lokkar deg til fall , så hogg henne av og kast henne frå deg ! Det er betre for deg at du mistar ein kroppsdel , enn at heile kroppen kjem i helvete .
Det er sagt : ‘ Den som skil seg frå kona si , skal gje henne skilsmissebrev . ’
Men eg seier dykk : Den som skil seg frå kona si av annan grunn enn hor , han valdar at andre bryt ekteskapet med henne . Og den som gifter seg med ei fråskild kvinne , bryt ekteskapet .
De har òg høyrt det er sagt til forfedrane : ‘ Du skal ikkje sverja falskt ’ og : ‘ Du skal gje til Herren det du har lova han med eid ’ .
Men eg seier dykk : De skal ikkje sverja i det heile , verken ved himmelen , for det er Guds kongsstol ,
eller ved jorda , for det er fotskammelen hans , eller ved Jerusalem , for det er byen til den store kongen .
Heller ikkje skal du sverja ved hovudet ditt , for du kan ikkje gjera eit einaste hårstrå kvitt eller svart .
Lat eit ja vera ja og eit nei vera nei ! Alt som er meir enn det , er av det vonde .
De har høyrt det er sagt : ‘ Auge for auge og tann for tann . ’
Men eg seier dykk : Set dykk ikkje til motverje mot den som gjer vondt mot dykk . Om nokon slår deg på høgre kinnet , så vend òg det andre til .
Vil nokon saksøkja deg og ta skjorta di , så lat han få kappa òg .
Tvingar nokon deg til å følgja han éi mil , så gå to med han .
Gjev til den som bed deg , og vend ikkje ryggen til den som vil låna av deg .
De har høyrt det er sagt : ‘ Du skal elska nesten din og hata fienden din . ’
Men eg seier dykk : Elsk fiendane dykkar , { { velsign dei som forbannar dykk , gjer vel mot dei som hatar dykk , } } og be for dei som { { mishandlar dykk og } } forfølgjer dykk .
Slik kan de vera born av Far dykkar i himmelen . For han lèt si sol skina over vonde og gode og lèt det regna over rettferdige og urettferdige .
Om de elskar dei som elskar dykk , er det noko å løna dykk for ? Gjer ikkje tollarane det same ?
Og om de helsar venleg på dykkar eigne , kva stort gjer de då ? Gjer ikkje heidningane det same ?
Ver då fullkomne , liksom Far dykkar i himmelen er fullkomen .
Ta dykk i vare så de ikkje gjer dei fromme gjerningane dykkar for auga på folk , for at dei skal leggja merke til det . Då får de inga løn hos Far dykkar i himmelen .
Når du gjev ei gåve til dei fattige , så blås ikkje i basun for deg sjølv , slik som hyklarane gjer i synagogane og på gatene for at folk skal rosa dei . Sanneleg , eg seier dykk : Dei har alt fått si løn .
Men når du gjev ei slik gåve , så lat ikkje venstre handa di vita kva den høgre gjer .
Gjev gåva di i løynd . Og Far din , som ser i det løynde , han skal løna deg .
Når de bed , så gjer ikkje som hyklarane . Dei elskar å stå i synagogane og på gatehjørna og be , så folk kan sjå det . Sanneleg , eg seier dykk : Dei har alt fått si løn .
Men når du vil be , gå då inn på rommet ditt og lat att døra og be til Far din som er i det løynde . Og Far din , som ser i det løynde , skal løna deg .
Når de bed , skal de ikkje ramsa opp ord som heidningane ; for dei trur dei blir bønhøyrde berre dei bruker mange ord .
Gjer ikkje som dei ! Far dykkar veit kva de treng , før de bed han om det .
Slik skal de be : Vår Far i himmelen ! Lat namnet ditt helgast .
Lat riket ditt koma . Lat viljen din råda på jorda slik som i himmelen .
Gjev oss i dag vårt daglege brød ,
og tilgjev oss vår skuld , slik vi òg tilgjev våre skuldnarar .
Og lat oss ikkje koma i freisting , men frels oss frå det vonde . { { For riket er ditt og makta og æra i all æve . Amen . } }


Når de fastar , skal de ikkje gå med dyster mine som hyklarane ; dei gjer seg til så folk skal sjå at dei fastar . Sanneleg , eg seier dykk : Dei har alt fått si løn .
Men når du fastar , skal du salva hovudet og vaska andletet ,
så ingen ser at du fastar , utan Far din som er i det løynde . Og Far din , som ser i det løynde , han skal løna deg .
Samla dykk ikkje skattar på jorda , der møll og makk øydelegg og tjuvar bryt seg inn og stel .
Men samla dykk skattar i himmelen , der verken møll eller makk øydelegg og tjuvar ikkje bryt seg inn og stel .
For der skatten din er , vil hjartet ditt òg vera .
Auget er kroppens lampe . Er auget ditt klårt , er det fordi kroppen er fylt av lys .
Men er auget ditt sjukt , er det fordi kroppen er fylt av mørker . Er no lyset i deg mørker , kor djupt blir ikkje mørkret då !
Ingen kan tena to herrar . Han vil hata den eine og elska den andre , eller halda seg til den eine og vanvørda den andre . De kan ikkje tena både Gud og Mammon .
Difor seier eg dykk : Ver ikkje urolege for livet , kva de skal eta , og kva de skal drikka , eller for kroppen , kva de skal kle dykk med . Er ikkje livet meir enn maten og kroppen meir enn kleda ?
Sjå på fuglane under himmelen ! Ikkje sår dei , ikkje haustar dei , og ikkje samlar dei i hus , men Far dykkar i himmelen før dei likevel . Er ikkje de mykje meir enn dei ?
Kven av dykk kan med all si uro leggja ei einaste alen til livslengda si ?
Og kvifor er de urolege for kleda ? Sjå liljene på marka , korleis dei veks ! Dei strevar ikkje og spinn ikkje ,
men eg seier dykk : Ikkje eingong Salomo i all sin herlegdom var kledd som ei av dei .
Når Gud kler graset så fint , det som veks på marka i dag og blir kasta i omnen i morgon , kor mykje meir skal han ikkje då kle dykk – de lite truande !
Difor må de ikkje vera urolege og seia : ‘ Kva skal vi eta ? ’ eller : ‘ Kva skal vi drikka ? ’ eller : ‘ Kva skal vi kle oss med ? ’
For alt dette er heidningane opptekne av . Men Far dykkar i himmelen veit at de treng alt dette .
Søk først Guds rike og hans rettferd , så skal de få alt det andre i tillegg .
Ver difor ikkje urolege for morgondagen ; morgondagen skal uroa seg for sitt . Kvar dag har nok med si møde .
Døm ikkje , så de ikkje sjølve skal bli dømde !
Etter dommen de dømmer med , skal de sjølve dømmast , og i det same målet de sjølve måler med , skal det målast opp til dykk .
Kvifor ser du flisa i auget til bror din , men bjelken i ditt eige auge merkar du ikkje ?
Eller korleis kan du seia til bror din : ‘ Lat meg ta flisa ut av auget ditt ’ når det er ein bjelke i ditt eige ?
Din hyklar ! Ta først bjelken ut av ditt eige auge ! Då ser du klårt og kan ta flisa ut av auget til bror din .
Gjev ikkje hundane det som er heilagt , og kast ikkje perler til svin . Dei kjem berre til å trakka dei ned og venda seg mot dykk og riva dykk sund .
Be , så skal de få . Leit , så skal de finna . Bank på , så skal det latast opp for dykk .
For kvar den som bed , han får ; og den som leitar , han finn , og den som bankar på , skal det latast opp for .
Eller kven av dykk gjev son sin ein stein når han bed om brød ,
eller ein orm når han bed om fisk ?
Når då de som er vonde , veit å gje borna dykkar gode gåver , kor mykje meir skal ikkje då Far dykkar i himmelen gje gode gåver til dei som bed han !
Alt de vil at andre skal gjera mot dykk , skal de òg gjera mot dei . For det er dette lova og profetane seier .
Gå inn gjennom den tronge porten ! For vid er porten og brei er vegen som fører til fortaping , og mange er dei som går inn gjennom den .
Men trong er den porten og smal er den vegen som fører til livet , og få er dei som finn han .
Ta dykk i vare for dei falske profetane ! Dei kjem til dykk i saueham , men innvendig er dei grådige ulvar .
På fruktene skal de kjenna dei . Kan ein plukka druer av klunger eller fiken av tistlar ?
Eit godt tre ber god frukt , eit dårleg tre ber dårleg frukt .
Eit godt tre kan ikkje bera dårleg frukt , og eit dårleg tre kan ikkje bera god frukt .
Kvart tre som ikkje ber god frukt , blir hogge ned og kasta på elden .
Difor skal de kjenna dei på fruktene .
Ikkje alle som seier til meg : ‘ Herre , Herre ! ’ skal koma inn i himmelriket , men den som gjer det Far min i himmelen vil .
Mange skal seia til meg på den dagen : ‘ Herre , Herre ! Har vi ikkje tala profetord i ditt namn , drive ut vonde ånder i ditt namn og gjort mange mektige gjerningar i ditt namn ? ’
Då skal eg seia det beint ut : ‘ Eg har aldri kjent dykk . Gå bort frå meg , de som gjer urett ! ’
Den som høyrer desse orda mine og gjer det dei seier , liknar ein klok mann som bygde huset sitt på fjell .
Regnet silte , elvane fløymde , og vindane bles og slo mot huset . Men det fall ikkje , for det var tufta på fjell .
Men den som høyrer desse orda mine og ikkje gjer det dei seier , liknar ein uforstandig mann som bygde huset sitt på sand .
Regnet silte , elvane fløymde , og vindane bles og slo mot huset . Då fall det , og fallet var stort . »
Då Jesus hadde fullført denne talen , var folket fulle av undring over læra hans .
For han lærte dei med myndig tale og ikkje som deira skriftlærde .
Så gjekk Jesus ned frå fjellet , og mykje folk følgde han .
No kom det ein mann som var spedalsk , kasta seg ned for han og sa : « Herre , om du vil , kan du gjera meg rein . »
Jesus rette ut handa og rørte ved han . « Eg vil » , sa han . « Bli rein ! » Og med det same vart han reinsa for sjukdomen sin .
Då sa Jesus til han : « Sei ikkje dette til nokon , men gå og vis deg for presten og ber fram det offeret som Moses har gjeve påbod om . Det skal vera eit vitnemål for dei . »
Då Jesus gjekk inn i Kapernaum , kom det ein offiser til han og bad om hjelp :
« Herre » , sa han , « tenesteguten min ligg lam heime og har svære plager . »
Jesus sa : « Eg skal koma og lækja han . »
« Herre » , svara offiseren , « eg er ikkje verdig til at du kjem inn under mitt tak . Men sei berre eit ord , så blir tenesteguten min lækt .
For eg må sjølv lyda dei som er over meg , og eg har soldatar under meg . Seier eg til éin : ‘ Gå ! ’ så går han , og til ein annan : ‘ Kom ! ’ så kjem han , og til tenaren min : ‘ Gjer dette ! ’ så gjer han det . »
Då Jesus høyrde det , undra han seg og sa til dei som følgde han : « Sanneleg , eg seier dykk : Ikkje hos nokon i Israel har eg funne slik ei tru .
Og det skal de vita : Mange skal koma frå aust og frå vest og sitja til bords med Abraham og Isak og Jakob i himmelriket .
Men borna av riket skal kastast ut i mørkret utanfor , der dei græt og skjer tenner . »
Og Jesus sa til offiseren : « Gå ! Det skal skje , slik du trudde . » Og tenesteguten vart frisk i same stunda .
Då Jesus kom heim til Peter , fekk han sjå at svigermor hans låg og hadde feber .
Han rørte ved handa hennar . Då gav feberen seg , og ho stod opp og tente han .
Då det vart kveld , kom dei til han med mange som hadde vonde ånder . Han dreiv ut åndene med eit ord og lækte alle som var sjuke .
Slik skulle det oppfyllast , det ordet som er tala gjennom profeten Jesaja : Han tok bort våre plager og bar våre sjukdomar .
Då Jesus såg så mykje folk omkring seg , gav han bod om å fara over til andre sida av sjøen .
Ein skriftlærd kom til han og sa : « Meister , eg vil følgja deg kvar du så går . »
Jesus svara : « Revane har hi , og fuglane under himmelen har reir , men Menneskesonen har ikkje noko han kan kvila hovudet på . »
Ein annan , ein av læresveinane , sa til han : « Herre , lat meg først få gå heim og gravleggja far min . »
Men Jesus svara : « Følg du meg , og lat dei døde gravleggja sine døde . »
Han gjekk ut i båten , og læresveinane følgde han .
Og sjå , det bles opp til storm på sjøen , og bølgjene slo over båten . Men Jesus sov .
Då gjekk dei bort og vekte han og sa : « Herre , frels oss ! Vi går under ! »
Han svara : « Kvifor er de så redde – de lite truande ! » Så reiste han seg og truga vindane og sjøen , og det vart blikande stilt .
Mennene undra seg og sa : « Kva er dette for ein ? Både vind og sjø lyder han ! »
Då Jesus kom over på andre sida , til Gadarenar-landet , kom to som hadde vonde ånder , mot han ut frå gravhòlene . Dei var så ville at ingen kunne koma fram den vegen .
Dei sette i å ropa : « Kva vil du oss , du Guds Son ? Er du komen hit for å pina oss før tida ? »
Eit godt stykke derifrå gjekk det ein stor griseflokk og beitte .
Og dei vonde åndene bad han : « Om du driv oss ut , så send oss inn i griseflokken . »
« Far av stad ! » sa Jesus . Og dei fór ut or mennene og inn i grisene . Då sette heile flokken utfor eit stup og ned i sjøen , og der drukna dei .
Dei som gjette grisene , rømde og sprang inn til byen . Der fortalde dei alt og sa korleis det hadde gått med dei som hadde hatt vonde ånder .
Heile byen kom ut for å møta Jesus . Og då dei fekk sjå han , bad dei han fara bort frå bygdene deira .
Så gjekk han ut i båten , sette over sjøen og kom til sin eigen by .
Der kom dei til han med ein mann som var lam og låg på ei båre . Då Jesus såg trua deira , sa han til den lamme : « Ver ved godt mot , son . Syndene dine er tilgjevne . »
Men nokre av dei skriftlærde sa med seg sjølve : « Denne mannen spottar Gud . »
Jesus såg kva dei tenkte , og sa : « Kvifor går de med så vonde tankar i hjartet ?
Kva er lettast å seia : ‘ Syndene dine er tilgjevne ’ eller : ‘ Stå opp og gå ’ ?
Men for at de skal vita at Menneskesonen har makt på jorda til å tilgje synder » – og no seier han til den lamme : « Stå opp , ta båra di og gå heim ! »
Då reiste mannen seg og gjekk heim .
Men då folket såg det , vart dei gripne av ærefrykt og lova Gud som hadde gjeve menneske slik makt .
Derifrå gjekk Jesus vidare og fekk sjå ein mann som sat på tollbua . Han heitte Matteus . Jesus sa til han : « Følg meg ! » Då reiste han seg og følgde han .
Sidan var Jesus gjest i huset hans . Det kom òg mange tollarar og syndarar og var saman med Jesus og læresveinane hans til bords .
Farisearane såg det og sa til læresveinane : « Kvifor et meisteren dykkar i lag med tollarar og syndarar ? »
Då Jesus høyrde det , sa han : « Det er ikkje dei friske som treng lege , men dei sjuke .
Gå og lær kva som ligg i dette ordet : Det er miskunn eg vil ha , ikkje offer .
Då kom læresveinane åt Johannes til han og sa : « Kvifor fastar ikkje læresveinane dine , medan vi og farisearane fastar ofte ? »
« Kan bryllaupsgjestene sørgja så lenge brudgomen er hos dei ? » svara Jesus . « Men det skal koma ei tid då brudgomen blir teken frå dei , og då skal dei fasta !
Ingen set ein lapp av ukrympa tøy på eit gammalt klesplagg . For då riv bota med seg noko av plagget , og rifta blir større .
Heller ikkje fyller ein ny vin i gamle skinnsekker , for då rivnar sekkene , vinen renn ut , og sekkene blir øydelagde . Nei , ny vin fyller ein i nye skinnsekker , då held dei seg begge . »
Medan han tala til dei om dette , kom ein forstandar og fall på kne for han og sa : « Dotter mi er nettopp død , men kom og legg handa di på henne , så får ho leva . »
Då reiste Jesus seg og gjekk med han , og læresveinane følgde .
No var det ei kvinne der som hadde lide av blødingar i tolv år . Ho gjekk bort til Jesus bakanfrå og rørte ved dusken på kappefliken hans .
For ho tenkte : « Kan eg berre få røra ved kappa hans , så blir eg frisk . »
Jesus snudde seg , og då han såg henne , sa han : « Ver ved godt mot , dotter ! Trua di har frelst deg . » Og kvinna vart frisk i same stunda .
Då Jesus kom heim til forstandaren og fekk sjå fløytespelarane og den ståkande flokken , sa han :
« Gå ut ! Jenta er ikkje død , ho søv . » Dei berre lo av han .
Så snart alle var sende ut , gjekk han inn og tok jenta i handa , og ho reiste seg opp .
Ordet om dette spreidde seg over heile landsdelen der .
Då Jesus gjekk derifrå , følgde to blinde etter han og ropa : « Miskunna deg over oss , du Davids son ! »
Og då han var komen i hus , gjekk dei blinde inn til han . « Trur de at eg kan gjera dette ? » spurde Jesus . « Ja , Herre » , svara dei .
Då rørte han ved auga deira og sa : « Det skal bli som de trur . »
Og med ein gong vart auga deira opna . Jesus tala strengt til dei og sa : « Sjå til at ingen får vita det . »
Men dei gjekk ut og fortalde om han i heile området der .
Medan dei var på veg ut , kom det nokre til han med ein mann som var stum og hadde ei vond ånd .
Då den vonde ånda var driven ut , kunne den stumme tala . Folket undra seg og sa : « Aldri har slikt vore sett i Israel ! »
Men farisearane sa : « Det er ved hjelp av herskaren over dei vonde åndene at han driv dei vonde åndene ut . »
Jesus gjekk no omkring i alle byane og landsbyane . Han underviste i synagogane deira og forkynte evangeliet om riket og lækte all sjukdom og plage .
Og då han såg alt folket , fekk han inderleg medkjensle med dei , for dei var forkomne og hjelpelause , som sauer utan gjetar .
Då sa han til læresveinane : « Grøda er stor , men arbeidsfolka er få .
Be då han som er herre over grøda , at han må senda ut arbeidsfolk til å hausta inn grøda si . »
Jesus kalla til seg dei tolv læresveinane sine og gav dei makt til å driva ut ureine ånder og til å lækja all sjukdom og plage .
Dette er namna på dei tolv apostlane : Først Simon , han som blir kalla Peter , og så Andreas , bror hans , Jakob , son til Sebedeus , og Johannes , bror hans ,
Filip og Bartolomeus , Tomas og tollaren Matteus , Jakob , son til Alfeus , og Taddeus ,
Simon Kananeos og Judas Iskariot , han som sveik han .
Desse tolv sende Jesus ut , og han baud dei : « Ta ikkje vegen til heidningane , og gå ikkje inn i nokon av samaritanbyane !
Gå heller til dei bortkomne sauene i Israels hus .
Gå og forkynn : ‘ Himmelriket er kome nær ! ’
Læk sjuke , vekk opp døde , gjer spedalske reine og driv ut vonde ånder ! Gjev som gåve det de fekk som gåve .
Skaff dykk ikkje gull eller sølv eller koparmyntar til å ha i beltet ,
og heller ikkje veske til ferda , ikkje to kjortlar , ikkje skor og ikkje stav . For ein arbeidar er verd maten sin .
Når de kjem til ein by eller landsby , så spør dykk føre kven som er verd å ta imot dykk ; hos han skal de vera til de fer vidare .
Og når de kjem inn i huset , skal de helsa det med fred .
Er huset verdt det , skal freden koma over det ; men er huset ikkje verdt det , skal freden venda tilbake til dykk .
Er det nokon som ikkje vil ta imot dykk og ikkje vil høyra på bodskapen dykkar , då skal de gå bort frå det huset eller den byen og rista støvet av føtene .
Sanneleg , eg seier dykk : På dommedag skal Sodoma- og Gomorra-landet sleppa lettare enn den byen .
Sjå , eg sender dykk ut som sauer mellom ulvar . Ver listige som ormar og uskuldige som duer !
Ta dykk i vare for folk ! For dei skal gje dykk over til domstolane og piska dykk i synagogane .
Og for mi skuld skal de førast fram for landshovdingar og kongar og vitna for dei og for heidningane .
Men når dei arresterer dykk , så ver ikkje urolege for korleis de skal ordleggja dykk , eller kva de skal seia . Det de skal seia , skal de få i same stunda .
For det er ikkje de som talar ; det er Anden til Far dykkar som talar gjennom dykk .
Bror skal senda bror i døden , og ein far barnet sitt , og born skal reisa seg mot foreldra sine og senda dei i døden .
Og alle skal hata dykk for mitt namn skuld . Men den som held ut til enden , skal bli frelst .
Men når dei forfølgjer dykk i ein by , så røm til ein annan ! Sanneleg , eg seier dykk : De blir ikkje ferdige med byane i Israel før Menneskesonen kjem .
Ein lærling står ikkje over meisteren sin , og ein tenar står ikkje over herren sin .
Det er nok for ein lærling at han får det som meisteren , og for ein tenar at han får det som herren . Har dei kalla husherren for Beelsebul , kan då husfolket hans venta noko betre ?
Ver ikkje redde dei ! For ingenting er dekt til som ikkje skal bli avdekt , og ingenting er løynt som ikkje skal bli kjent .
Det eg seier dykk i mørkret , skal de tala i lyset ; det som blir kviskra dykk i øyret , skal de ropa ut frå hustaka .
Ver ikkje redde dei som drep kroppen , men ikkje kan drepa sjela . Frykt heller han som kan øydeleggja både sjel og kropp i helvete .
Blir ikkje to sporvar selde for ein skilling ? Og ikkje ein av dei fell til jorda utan at Far dykkar er der .
Ja , kvart hårstrå på hovudet dykkar er talt .
Så ver ikkje redde ! De er meir verde enn mange sporvar .
Kvar den som kjennest ved meg for menneska , skal eg òg kjennast ved for Far min i himmelen .
Men den som fornektar meg for menneska , skal eg òg fornekta for Far min i himmelen .
Tru ikkje at eg er komen for å skapa fred på jorda . Eg er ikkje komen med fred , men med sverd .
Eg er komen for å setja skilje : Son mot far , dotter mot mor , svigerdotter mot svigermor ,
og ein manns husfolk skal bli fiendane hans .



Den som tek imot dykk , tek imot meg , og den som tek imot meg , tek imot han som har sendt meg .
Den som tek imot ein profet fordi han er profet , skal få ein profets løn , og den som tek imot ein rettferdig fordi han er rettferdig , skal få den rettferdiges løn .
Og den som gjev ein av desse små om det så berre er eit beger kaldt vatn fordi han er læresvein – sanneleg , eg seier dykk : Han skal slett ikkje mista si løn ! »

Då Jesus hadde fullført talen og sagt det han ville påleggja dei tolv læresveinane sine , drog han derifrå og tok til å undervisa og forkynna kring i byane .
I fengselet fekk Johannes høyra om alt Kristus gjorde . Han sende bod med læresveinane sine og spurde :
« Er du den som skal koma , eller skal vi venta ein annan ? »
Jesus svara : « Gå og fortel Johannes kva de høyrer og ser :
Blinde ser , og lamme går , spedalske blir reine , og døve høyrer , døde står opp , og den gode bodskapen blir forkynt for fattige .

Då dei gjekk bort , tok Jesus til å tala til folket om Johannes : « Kva gjekk de ut i øydemarka for å sjå ? Eit sivstrå som svaiar i vinden ?
Nei ! Kva gjekk de ut for å sjå ? Ein mann med fine klede ? Dei som går i fine klede , held til i slotta hos kongane .
Kva gjekk de då ut for å sjå ? Ein profet ? Ja , eg seier dykk : meir enn ein profet !
Det er om han dette er skrive : Sjå , eg sender min bodberar føre deg , han skal rydda vegen for deg .





Men kva skal eg likna denne slekta med ? Ho er lik born som sit på torget og ropar til kvarandre :
‘ Vi spela på fløyte for dykk , men de ville ikkje dansa . Vi song klagesongar , men de ville ikkje sørgja . ’


Så tok Jesus til å refsa dei byane der han hadde gjort dei fleste av sine mektige gjerningar , fordi dei ikkje hadde vendt om :
« Ve deg , Korasin ! Ve deg , Betsaida ! Hadde dei mektige gjerningane som er gjorde hos dykk , vore gjorde i Tyros og Sidon , hadde dei for lenge sidan vendt om og kledd seg i sekk og oske .
Men det seier eg dykk : På dommedag skal Tyros og Sidon sleppa lettare enn de .
Og du , Kapernaum – skal du opphøgjast like til himmelen ? Nei , til dødsriket skal du støytast ned ! Hadde dei mektige gjerningane som er gjorde hos deg , vore gjorde i Sodoma , hadde byen stått til denne dag .
Men det seier eg dykk : På dommedag skal det gå Sodoma-landet likare enn deg . »
På den tid tok Jesus til orde og sa : « Eg lovar deg , Far , Herre over himmel og jord , fordi du har løynt dette for vise og forstandige , men openberra det for umyndige små .
Ja , Far , for dette var din gode vilje .
Alt har Far min overgjeve til meg . Ingen kjenner Sonen , utan Faderen , og ingen kjenner Faderen , utan Sonen og den som Sonen vil openberra det for .
Kom til meg , alle de som slit og har tungt å bera ; eg vil gje dykk kvile !
Ta mitt åk på dykk og lær av meg , for eg er mild og mjuk i hjartet ; så skal de finna kvile for dykkar sjel .
For mitt åk er godt , og mi bør er lett . »




















På den tid tok Jesus vegen langsmed kornåkrane på sabbaten . Læresveinane hans var svoltne og tok til å riva av aks og eta .
Då farisearane såg det , sa dei til han : « Sjå , læresveinane dine gjer noko som ingen har lov til å gjera på sabbaten ! »
Men han svara : « Har de ikkje lese kva David gjorde den gongen han svalt , både han og mennene hans ?
Han gjekk inn i Guds hus , og dei åt skodebrøda , som verken han eller mennene hans hadde lov til å eta , men berre prestane .
Eller har de ikkje lese i lova at prestane kvar sabbat bryt sabbaten i tempelet og likevel er utan skuld ?
Og det seier eg dykk : Her er det som er større enn tempelet !
Hadde de skjøna kva som ligg i dette ordet : ‘ Det er miskunn eg vil ha , ikkje offer ’ , så hadde de ikkje dømt dei som er skuldlause .
For Menneskesonen er herre over sabbaten . »
Så gjekk han derifrå og kom inn i synagogen deira .
Der var det ein mann som hadde ei vissen hand , og dei spurde Jesus : « Er det tillate å lækja på sabbaten ? » Dei ville ha noko å klaga han for .
Han svara : « Om ein av dykk har ein einaste sau , og sauen dett i ei grøft på sabbaten , vil han ikkje då ta tak i sauen og dra han opp ?
Kor mykje meir verdt er ikkje eit menneske enn ein sau ! Difor er det tillate å gjera godt på sabbaten . »
Og han sa til mannen : « Rett fram handa ! » Han så gjorde , og handa vart god , like frisk som den andre .
Men farisearane gjekk ut og la planar mot han for å ta livet av han .
Då Jesus fekk vita det , drog han derifrå . Store flokkar følgde han , og han lækte dei alle .
Men han baud dei strengt at dei ikkje måtte gjera kjent kven han var ,
så det skulle oppfyllast , det som er tala gjennom profeten Jesaja :
Sjå , min tenar som eg har valt ut , han som eg elskar , i han har eg mi glede . Eg vil leggja min Ande på han , han skal kunngjera retten for folkeslaga .
Han skal ikkje tretta og ikkje ropa , og ingen skal høyra hans røyst i gatene .
Han skal ikkje bryta eit knekt siv og ikkje sløkkja ein rykande veike før han har ført retten fram til siger .
Og til hans namn skal folkeslaga setja si von .
Sidan kom dei til han med ein som hadde ei vond ånd og var blind og stum . Jesus gjorde han god att , så han kunne både tala og sjå .
Alt folket vart frå seg av undring og sa : « Det skulle vel ikkje vera Davidssonen ? »
Men då farisearane høyrde det , sa dei : « Han kunne ikkje driva ut dei vonde åndene om det ikkje var ved hjelp av Beelsebul , herskaren deira . »
Men Jesus visste kva dei tenkte , og sa til dei : « Kvart rike som ligg i strid med seg sjølv , blir lagt øyde ; og ingen by eller heim som kjem i strid med seg sjølv , kan bli ståande .
Om no Satan driv ut Satan , så er han komen i strid med seg sjølv . Korleis kan då riket hans bli ståande ?
Er det ved Beelsebul eg driv ut dei vonde åndene , kven er det då dykkar eigne folk driv ut ånder ved ? Difor skal dei dømma dykk .
Men er det ved Guds Ande eg driv ut dei vonde åndene , ja , då har Guds rike nådd fram til dykk .
Eller korleis kan nokon gå inn i huset til den sterke og røva det han eig , om han ikkje først har bunde den sterke ? Då kan han plyndra huset hans .
Den som ikkje er med meg , er imot meg . Og den som ikkje samlar med meg , han spreier .
Difor seier eg dykk : All synd og spott skal menneska få tilgjeving for , men spott mot Anden skal ikkje tilgjevast .
Den som seier eit ord mot Menneskesonen , skal få tilgjeving . Men den som seier mot Den heilage ande , skal ikkje få tilgjeving , korkje i denne verda eller i den som kjem .
Ta eit tre : Anten er det godt , og då er frukta òg god , eller det er dårleg , og då er frukta òg dårleg . På frukta kjenner vi treet .
Ormeyngel ! Korleis kan de som er vonde , seia noko godt ? For det hjartet er fullt av , det seier munnen .
Eit godt menneske ber fram godt av det gode han gøymer på , eit vondt menneske ber fram vondt av det vonde han gøymer på .
Det seier eg dykk : Kvart unyttig ord som folk seier , skal dei svara for på dommedag .
For etter orda dine blir du frikjend , og etter orda dine blir du felt . »
Nokre skriftlærde og farisearar tok då til orde og sa : « Meister , vi vil sjå deg gjera eit teikn . »
Han svara : « Ei vond og utru slekt krev teikn , men ho skal ikkje få noko anna teikn enn Jona-teiknet .
For slik profeten Jona var i buken på den store fisken i tre dagar og tre netter , slik skal Menneskesonen vera tre dagar og tre netter i jorddjupet .
Folk frå Ninive skal stå fram i dommen saman med denne slekta og dømma henne . For dei vende om då Jona forkynte bodskapen sin . Og her er meir enn Jona !
Dronninga frå landet i sør skal stå fram i dommen saman med denne slekta og dømma henne . For ho kom heilt frå ytste enden av jorda og ville høyra Salomos visdom . Og her er meir enn Salomo !
Når ei urein ånd fer ut av eit menneske , flakkar ho over tørre vidder og leitar etter ein kvilestad , men finn ingen .
Då seier ho : ‘ Eg vil fara attende til huset mitt som eg flytte ifrå . ’ Og når ho kjem att , finn ho det tomt , feia og pynta .
Då fer ho av stad og får med seg sju andre ånder som er verre enn ho sjølv , og dei flytter inn og slår seg til der . Og det siste blir verre for dette mennesket enn det første . Slik kjem det òg til å gå med denne vonde slekta . »
Medan han heldt på og tala til folket , kom mor hans og syskena hans . Dei gav seg til utanfor og ville gjerne snakka med han .
{ { Då var det ein som sa til han : « Mor di og syskena dine står utanfor og vil snakka med deg . » } }
Jesus svara han : « Kven er mor mi , og kven er syskena mine ? »
Så rette han ut handa mot læresveinane sine og sa : « Sjå , her er mor mi og syskena mine !
For den som gjer det Far min i himmelen vil , er bror min , syster mi og mor mi . »








Same dagen gjekk Jesus ut og sette seg nede ved sjøen .
Då samla det seg så mykje folk omkring han at han gjekk ut i ein båt og sat der , medan alt folket stod på stranda .
Så tala han til dei i mange likningar og sa : « Ein såmann gjekk ut for å så .
Og då han sådde , fall noko attmed vegen , og fuglane kom og åt det opp .
Noko fall på steingrunn der det var lite jord , og det skaut straks opp fordi jorda var grunn .
Men då sola steig , sveid det av og visna , for det hadde ikkje rot .
Noko fall mellom klunger , og klungeren voks opp og kvelte det .
Men noko fall i god jord og gav grøde : noko hundre gonger det som var sådd , noko seksti , noko tretti gonger .
Den som har øyre , høyr ! »
Då kom læresveinane til han og spurde : « Kvifor talar du til dei i likningar ? »
Han svara : « Dykk er det gjeve å kjenna løyndomane om himmelriket , men ikkje dei andre .
For den som har , skal få og det i overflod ; men den som ikkje har , skal mista sjølv det han har .
Difor talar eg til dei i likningar , fordi dei ser , men ser ikkje ; dei høyrer , men høyrer ikkje og skjønar ikkje .
På dei har det vorte oppfylt , dette profetordet av Jesaja : De skal høyra og høyra , men ikkje forstå , sjå og sjå , men ikkje skilja !
For hjartet til dette folket har vorte feitt ; tungt høyrer dei med øyra , og auga har dei late att , så dei ikkje kan sjå med auga eller høyra med øyra eller skjøna med hjartet og venda om , så eg får lækja dei .


Så høyr no korleis likninga om såmannen skal tydast :
Kvar gong nokon høyrer ordet om riket og ikkje skjønar det , kjem den vonde og stel bort det som er sådd i hjartet . Dette er det som vart sådd attmed vegen .
Det som vart sådd på steingrunn , er den som høyrer ordet og straks tek imot det med glede .
Men han har inga rot og held ut berre ei stund . Når han møter motgang eller forfølging for ordet skuld , fell han straks ifrå .
Det som vart sådd mellom klunger , er den som høyrer ordet , men uro for dette livet og den svikefulle rikdomen kveler ordet , så det ikkje gjev grøde .
Men det som vart sådd i den gode jorda , er den som høyrer ordet og skjønar det . Han gjev grøde : hundre , seksti , tretti gonger det som er sådd . »
Så sette han fram for dei ei anna likning og sa : « Himmelriket kan liknast med ein mann som hadde sådd godt korn i åkeren sin .
Men medan folket sov , kom fienden hans og sådde ugras i kveiten og gjekk sin veg .
Då kornet voks opp og skaut aks , kom ugraset òg til syne .
Tenarane gjekk til jordeigaren og sa : ‘ Herre , sådde du ikkje godt korn i åkeren din ? Kvar kjem då ugraset frå ? ’
‘ Det har ein fiende gjort ’ , svara han . ‘ Vil du vi skal gå og riva det opp ? ’ spurde dei .
‘ Nei ’ , svara han , ‘ for når de riv opp ugraset , kunne de samstundes koma til å riva opp kveiten .
Lat dei begge veksa side om side til hausten . Og når tida for innhaustinga kjem , vil eg seia til dei som haustar inn : Sank først saman ugraset og bunt det i hop til å brennast . Men kveiten skal de samla i låven min . ’ »
Ei likning til sette han fram : « Himmelriket er likt eit sennepsfrø som ein mann tok og sådde i åkeren sin .
Det er mindre enn alle andre frø , men når det har vakse opp , er det større enn andre hagevokstrar . Det blir til eit tre , og fuglane under himmelen kjem og byggjer reir i greinene på det . »
Endå ei likning fortalde han dei : « Himmelriket er likt ein surdeig som ei kvinne tok og la inn i tre mål med mjøl , til alt var gjennomsyra . »
Alt dette sa Jesus til folket i likningar , og han sa ikkje noko til dei utan i likningar .
Slik skulle det oppfyllast , det som er tala gjennom profeten : Eg vil opna munnen og tala i likningar , bera fram det som har vore løynt frå verda vart grunnlagd .
Så tok Jesus farvel med folket og gjekk inn . Då kom læresveinane til han og sa : « Forklar oss likninga om ugraset i åkeren ! »
Han svara : « Den som sår det gode kornet , er Menneskesonen .
Åkeren er verda . Det gode kornet er dei som er born av riket , ugraset er borna til den vonde .
Fienden som sådde ugraset , er djevelen . Innhaustinga er enden på verda , dei som haustar inn , er englane .
Og slik som ugraset blir sanka saman og brent på elden , slik skal det gå når enden på verda kjem :
Menneskesonen skal senda ut englane sine , og dei skal sanka saman og ta ut av riket hans alt som fører til fall , og alle som gjer urett ,
og kasta dei i eldomnen , der dei græt og skjer tenner .
Då skal dei rettferdige skina som sola i sin Fars rike . Den som har øyre , høyr !
Himmelriket er likt ein skatt som var gøymd i ein åker . Ein mann fann skatten og gøymde han att . Glad som han var , gjekk han bort og selde alt det han eigde , og kjøpte åkeren .
Like eins er himmelriket likt ein kjøpmann som leita etter vakre perler .
Då han fann ei svært verdfull perle , gjekk han bort og selde alt det han eigde , og kjøpte henne .
Like eins er himmelriket likt ei dragnot som vart sett i sjøen og fanga fisk av alle slag .
Då ho var full , drog fiskarane henne opp på stranda . Så sette dei seg ned og samla den gode fisken i kar , men den ubrukelege kasta dei ut .
Slik skal det gå når enden på verda kjem . Englane skal fara ut og skilja dei vonde frå dei rettferdige
og kasta dei i eldomnen , der dei græt og skjer tenner .
Har de skjøna alt dette ? » « Ja » , svara dei .
Då sa han til dei : « Difor er kvar skriftlærd som har vorte læresvein av himmelriket , lik ein husherre som hentar fram nytt og gammalt av det han har samla . »
Då Jesus var ferdig med å fortelja desse likningane , drog han derifrå
og kom til heimstaden sin . Der underviste han folket i synagogen deira så dei vart fulle av undring og spurde : « Kvar har han denne visdomen og desse mektige gjerningane frå ?
Er ikkje dette son til tømmermannen ? Heiter ikkje mor hans Maria ? Er ikkje brørne hans Jakob og Josef og Simon og Judas ?
Og systrene hans , bur dei ikkje her alle saman ? Kvar har han så alt dette frå ? »
Dei vart forarga og avviste han . Men Jesus sa til dei : « Ein profet blir ikkje vanvørd andre stader enn på heimstaden og i sitt eige hus . »
Og han gjorde ikkje mange mektige gjerningar der fordi dei var så vantruande .
På den tid fekk landsfyrsten Herodes høyra gjetordet om Jesus .
Då sa han til tenarane sine : « Det er døyparen Johannes . Han er reist opp frå dei døde , difor er desse kreftene verksame i han . »
Herodes hadde gripe Johannes og bunde han og kasta han i fengsel . Dette gjorde han for Herodias' skuld , ho som hadde vore gift med Filip , bror hans .
For Johannes hadde sagt til Herodes : « Du har ikkje lov å ha henne . »
Herodes ville helst ha drepe han , men han var redd folket ; dei heldt Johannes for å vera ein profet .
Men då Herodes feira fødselsdagen sin , dansa dotter til Herodias for gjestene . Herodes vart så oppglødd over dette
at han med eid lova å gje henne kva ho så bad om .
Då fekk mora henne til å seia : « Gjev meg hovudet til døyparen Johannes på eit fat . »
Kongen vart sorgfull ; men fordi han hadde svore , og av omsyn til gjestene , baud han at ho skulle få det ,
og han sende folk som skulle hogga hovudet av Johannes i fengselet .
Så vart hovudet hans bore inn på eit fat og gjeve til jenta , og ho gjekk til mor si med det .
Men læresveinane hans kom og henta liket og gravla det . Sidan gjekk dei til Jesus og fortalde det som hadde hendt .
Då Jesus fekk høyra det , gjekk han ut i ein båt og drog derifrå til ein aud stad , så han kunne vera åleine . Men folk fekk vita det , og dei kom etter han til fots frå byane .
Då han steig i land , fekk han sjå ei stor folkemengd . Han fekk inderleg medkjensle med dei og lækte dei som var sjuke .
Då det leid til kvelds , kom læresveinane til han og sa : « Dette er ein aud stad , og dagen lid . Send folket frå deg , så dei kan gå bort i landsbyane og kjøpa seg mat . »
« Dei treng ikkje gå herifrå » , sa Jesus , « de skal gje dei mat ! »
« Vi har ikkje meir enn fem brød og to fiskar » , svara dei .
Då sa Jesus : « Kom hit til meg med det ! »
Så baud han folket setja seg i graset . Og han tok dei fem brøda og dei to fiskane , såg opp mot himmelen og bad takkebøna . Så braut han brøda og gav dei til læresveinane , og læresveinane gav dei til folket .
Og alle åt og vart mette . Etterpå samla dei opp dei stykka som var til overs , tolv fulle korger .
Dei som hadde ete , var omkring fem tusen menn forutan kvinner og born .
Straks etter fekk Jesus læresveinane til å gå i båten og fara føre over til andre sida , medan han tok farvel med folket .
Då han hadde gjort det , gjekk han opp i fjellet for å vera for seg sjølv og be . Då det leid til kvelds , var han der åleine .
Båten var alt langt frå land og stridde hardt i bølgjene , for vinden bar imot .
Men i den fjerde nattevakta kom han gåande mot dei på sjøen .
Og då læresveinane såg han gå på vatnet , vart dei gripne av redsle . « Det er eit gjenferd ! » sa dei og var så redde at dei skreik .
Men i det same tala Jesus til dei : « Ver ved godt mot ! Det er eg , ver ikkje redde ! »
Då sa Peter til han : « Herre , er det du , så sei at eg skal koma til deg på vatnet . »
« Kom ! » sa Jesus . Peter steig ut av båten og gjekk på vatnet bort til Jesus .
Men då han såg kor hardt det bles , vart han redd . Han tok til å søkka , og ropa : « Herre , berg meg ! »
Med det same rette Jesus ut handa og greip han og sa : « Du lite truande – kvifor tvila du ? »
Så steig dei opp i båten , og vinden stilna .
Men dei som var i båten , tilbad han og sa : « Du er sanneleg Guds Son ! »
Då dei kom over sjøen , la dei til lands i Gennesaret .
Folket der på staden kjende han att og sende bod rundt i heile området , og dei kom til han med alle som var sjuke .
Dei bad om at dei berre måtte få ta i dusken på kappefliken hans . Og alle som gjorde det , vart friske .



Då kom det nokre farisearar og skriftlærde til Jesus frå Jerusalem og sa :
« Kvifor bryt læresveinane dine overleveringa frå dei gamle ? Dei skyl ikkje hendene før dei et . »
« Og de » , svara Jesus , « kvifor bryt de Guds bod av omsyn til dykkar eiga overlevering ?
For Gud har sagt : ‘ Æra far din og mor di ’ og : ‘ Den som talar vondord mot far sin eller mor si , skal døy ’ .
Men de lærer : ‘ Den som seier til far sin eller mor si : Den hjelpa du skulle hatt frå meg , skal vera ei gåve til tempelet ,
han treng ikkje heidra far sin { { eller mor si } } . ’ Slik har de sett Guds bod til sides av omsyn til dykkar eiga overlevering .
De hyklarar ! Jesaja profeterte rett om dykk då han sa :
Dette folket ærar meg med leppene , men hjartet er langt borte frå meg .
Dei dyrkar meg fåfengt , for det dei lærer , er menneskebod . »


Då gjekk læresveinane til han og sa : « Veit du at farisearane vart støytte då dei høyrde dette ? »
Han svara : « Kvar plante som ikkje Far min i himmelen har planta , skal rivast opp med rot .
Bry dykk ikkje om dei ! Dei er blinde rettleiarar for blinde . Og når ein blind leier ein blind , fell dei begge i grøfta . »
Då tok Peter til orde og sa : « Forklar denne likninga for oss . »
« Forstår de enno ingen ting , de heller ? » svara Jesus .
« Skjønar de ikkje at alt det som kjem inn i munnen , går ned i magen og fer ut dit det skal ?
Men det som går ut av munnen , kjem frå hjartet , og det gjer mennesket ureint .
For frå hjartet kjem vonde tankar , mord , ekteskapsbrot , hor , tjuveri , falskt vitnemål , spott .
Slikt gjer mennesket ureint . Men å eta utan å skylja hendene gjer ikkje eit menneske ureint . »
Så fór Jesus derifrå og tok vegen til landet kring Tyros og Sidon .
Då kom det ei kanaaneisk kvinne frå dette området og ropa : « Herre , du Davids son , miskunna deg over meg ! Dotter mi er ille plaga av ei vond ånd . »
Men han svara henne ikkje eit ord . Då gjekk læresveinane fram og bad han : « Bli ferdig med henne ; ho går og ropar etter oss . »
Men han svara : « Eg er ikkje send til andre enn dei bortkomne sauene i Israels hus . »
Då kom ho og fall ned for han og sa : « Herre , hjelp meg ! »
Han svara : « Det er ikkje rett å ta brødet frå borna og kasta det til hundane . »
« Det er sant , Herre » , sa kvinna , « men hundane et då dei smulane som fell frå bordet til eigarane deira . »
Då sa Jesus til henne : « Stor er trua di , kvinne . Det skal gå som du vil . » Og dottera vart frisk frå same stunda .
Då Jesus drog derifrå , tok han vegen langs Galileasjøen , og han gjekk opp i fjellet og sette seg der .
Då kom folk til han i store flokkar . Dei hadde med seg lamme , uføre , blinde og stumme og mange andre , og la dei ned for føtene hans , og han lækte dei .
Folket undra seg då dei såg stumme tala , uføre bli friske , lamme gå og blinde sjå . Og dei lova Israels Gud .
Jesus kalla læresveinane til seg og sa : « Eg synest inderleg synd på folket . No har dei alt vore hos meg i tre dagar , og dei har ikkje noko å eta . Eg vil ikkje la dei fara svoltne heim , for då kunne dei bli heilt utmatta på vegen . »
Læresveinane svara : « Kvar kan vi få tak i brød her i øydemarka til å metta så mykje folk ? »
« Kor mange brød har de ? » spurde Jesus . « Sju » , svara dei , « og nokre småfiskar . »
Då bad han folket setja seg på marka .
Så tok han dei sju brøda og fiskane , bad takkebøna , braut dei og gav til læresveinane , og læresveinane gav til folket .
Alle åt og vart mette . Etterpå samla dei opp dei brødbitane som var til overs , sju store korger .
Dei som hadde ete , var fire tusen mann , forutan kvinner og born .
Sidan lét Jesus folket fara heim , og han steig i båten og sette over til området ved Magadan .
Farisearane og saddukearane kom til han . Dei ville setja han på prøve og bad han visa dei eit teikn frå himmelen .
Men han svara : { { « Om kvelden seier de : ‘ Det blir godt vêr , for himmelen er raud ’ ,
og om morgonen : ‘ I dag blir det uvêr , for himmelen er raud og mørk ’ . Det de ser på himmelen , veit de å tyda , men teikna for tidene kan de ikkje tyda . } }
Ei vond og utru slekt krev teikn , men ho skal ikkje få anna teikn enn Jona-teiknet . » Dermed snudde han seg frå dei og drog bort .
Då dei fór over til den andre sida , hadde læresveinane gløymt å ta med brød .
Jesus sa til dei : « Pass dykk og ta dykk i vare for surdeigen til farisearane og saddukearane . »
Dei samtala om dette og sa til kvarandre : « Det er fordi vi ikkje har teke brød med oss . »
Men Jesus merka det og sa : « Kvifor snakkar de om at de ikkje har brød – de lite truande !
Skjønar de enno ingenting ? Hugsar de ikkje dei fem brøda til dei fem tusen , og kor mange korger de då fekk att ?
Eller dei sju brøda til dei fire tusen , og kor mange korger de då fekk att ?
Korleis kan de tenkja at det var brød eg tala om ? Men ta dykk i vare for surdeigen til farisearane og saddukearane . »
Då skjøna dei at det ikkje var surdeig i brød dei skulle akta seg for , men læra til farisearane og saddukearane .
Då Jesus kom til bygdene ved Cæsarea Filippi , spurde han læresveinane sine : « Kven seier folk at Menneskesonen er ? »
Dei svara : « Somme seier døyparen Johannes , andre Elia og atter andre Jeremia eller ein annan av profetane . »
« Og de » , spurde han , « kven seier de at eg er ? »
Då svara Simon Peter : « Du er Messias , den levande Guds Son . »
Jesus tok til orde og sa : « Sæl er du , Simon , son til Jona . For dette har ikkje kjøt og blod openberra for deg , men Far min i himmelen .
Og det seier eg deg : Du er Peter , og på dette fjellet vil eg byggja mi kyrkje , og dødsrikeportane skal ikkje få makt over henne .
Eg vil gje deg nøklane til himmelriket ; det du bind på jorda , skal vera bunde i himmelen , og det du løyser på jorda , skal vera løyst i himmelen . »
Så forbaud han læresveinane strengt å seia til nokon at han var Messias .
Frå den tid tok Jesus Kristus til å gjera det klårt for læresveinane at han laut fara til Jerusalem , og at dei eldste , overprestane og dei skriftlærde skulle la han lida mykje . Han skulle bli slegen i hel , og tredje dagen skulle han reisast opp .
Då tok Peter han til sides og gav seg til å tala han til rette og sa : « Gud hjelpe deg , Herre ! Dette må aldri henda deg . »
Men Jesus snudde seg og sa til Peter : « Vik bak meg , Satan ! Du vil føra meg til fall . Du har ikkje tanke for det som Gud vil , berre for det som menneska vil . »
Same gongen sa Jesus til læresveinane : « Vil nokon følgja etter meg , må han seia nei til seg sjølv , ta krossen sin opp og følgja meg .
For den som vil berga livet sitt , skal mista det . Men den som mistar livet sitt for mi skuld , skal finna det .
Kva gagnar det eit menneske om det vinn heile verda , men taper si sjel ? Eller kva kan eit menneske gje til vederlag for si sjel ?
For Menneskesonen skal koma i herlegdomen åt Far sin saman med englane sine , og då skal han løna kvar og ein etter det han har gjort .
Sanneleg , eg seier dykk : Somme av dei som står her , skal ikkje smaka døden før dei ser Menneskesonen koma med kongsmakt . »
Seks dagar etter tok Jesus med seg Peter , Jakob og Johannes , bror hans , og førte dei opp på eit høgt fjell ; der var dei åleine .
Då vart han forvandla for auga deira . Andletet hans skein som sola , og kleda vart kvite som lyset .
Og sjå , Moses og Elia synte seg for dei og snakka med han .
Då tok Peter til orde og sa til Jesus : « Herre , det er godt at vi er her . Om du vil , så skal eg byggja tre hytter , ei til deg , ei til Moses og ei til Elia . »
Men før han hadde tala ut , kom det ei lysande sky og la skugge over dei , og frå skya kom det ei røyst : « Dette er Son min , han som eg elskar , i han har eg mi glede . Høyr han ! »
Då læresveinane høyrde det , kasta dei seg ned med andletet mot jorda , gripne av redsle .
Men Jesus gjekk bort og rørte ved dei og sa : « Reis dykk opp , og ver ikkje redde ! »
Og då dei såg opp , såg dei ingen andre enn han , berre Jesus .
På vegen ned frå fjellet baud Jesus dei : « Fortel ikkje nokon om dette synet før Menneskesonen har stått opp frå dei døde . »
Då spurde læresveinane : « Kvifor seier dei skriftlærde at først må Elia koma ? »
Jesus svara : « Elia skal nok koma og setja alt i rett skikk .
Ja , eg seier dykk : Elia er alt komen , men dei ville ikkje vita av han og gjorde med han som dei ville . På same måten kjem dei òg til å la Menneskesonen lida . »
Då skjøna læresveinane at han tala til dei om døyparen Johannes .
Då dei kom ned til folket , kom det ein mann til Jesus , fall på kne for han
og sa : « Herre , miskunna deg over son min . Han er månesjuk og lid mykje vondt ; ofte fell han i elden og ofte i vatnet .
Eg tok han med til læresveinane dine , men dei kunne ikkje lækja han . »
Jesus svara : « Du vantruande og vrange slekt ! Kor lenge skal eg vera hos dykk ? Kor lenge skal eg halda ut med dykk ? Kom hit med guten ! »
Og Jesus tala myndig til han , den vonde ånda fór ut , og guten vart god att i same stunda .
Då læresveinane vart åleine med Jesus , spurde dei han : « Kvifor kunne ikkje vi driva ut den ånda ? »
« Fordi de har så lite tru » , svara han . « Sanneleg , eg seier dykk : Har de tru som eit sennepsfrø , kan de seia til dette fjellet : ‘ Flytt deg herifrå og dit ! ’ – då skal det flytta seg , og ingen ting skal vera umogleg for dykk .
{ { Men dette slaget kan berre drivast ut med bøn og faste . } } »
Medan dei enno gjekk omkring saman i Galilea , sa Jesus til dei : « Menneskesonen skal gjevast over i hendene på menneske ;
dei skal slå han i hel , og tredje dagen skal han reisast opp att . » Då vart dei svært sorgfulle .
Då dei vel var framme i Kapernaum , kom dei som kravde inn tempelskatten , bort til Peter og spurde : « Betaler ikkje meisteren dykkar skatt til tempelet ? »
« Jau , det gjer han » , svara Peter . Då han kom heim , spurde Jesus , før Peter hadde sagt noko : « Kva meiner du , Simon ? Kven er det kongane på jorda krev toll eller skatt av ? Er det av borna sine eller av framande ? »
« Av framande » , svara Peter . « Så går borna fri då » , sa Jesus .
« Men vi vil ikkje støyta dei ; difor skal du gå ned til sjøen og kasta ut eit snøre . Ta den første fisken du får , og når du opnar gapet på han , finn du ein sølvmynt . Ta den og gjev han til dei for meg og deg . »








I same stunda kom læresveinane til Jesus og spurde : « Kven er den største i himmelriket ? »
Då kalla han til seg eit lite barn , sette det midt imellom dei
og sa : « Sanneleg , eg seier dykk : Utan at de vender om og blir som born , kjem de ikkje inn i himmelriket .
Den som gjer seg sjølv liten som dette barnet , han er den største i himmelriket .
Og den som tek imot eit slikt lite barn i mitt namn , tek imot meg .
Men den som lokkar til fall ein av desse små som trur på meg , han var betre tent med å få ein kvernstein hengd om halsen og bli søkkt i havsens djup .
Ve denne verda som lokkar til fall ! Forføringane må koma , men ve det mennesket som dei kjem frå !
Om handa eller foten lokkar deg til fall , så hogg dei av og kast dei frå deg ! Det er betre for deg å gå lemlesta eller halt inn til livet enn å ha to hender og to føter og bli kasta i den evige elden .
Og om auget lokkar deg til fall , så riv det ut og kast det frå deg ! Det er betre for deg å gå einøygd inn til livet enn å ha to auge og bli kasta i helvetes eld .
Ta dykk i vare så de ikkje ser med forakt på ein einaste av desse små ! For eg seier dykk : Dei har sine englar i himmelen som alltid ser andletet til min himmelske Far .
{ { For Menneskesonen er komen for å frelsa det som var tapt . } }
Kva meiner de ? Om ein mann har hundre sauer og ein av dei går seg vill , lèt han ikkje då dei nittini vera att i fjellet og går av stad og leitar etter den som er komen på avvegar ?
Sanneleg , eg seier dykk : Skulle han finna sauen , då gler han seg meir over denne eine enn over dei nittini som ikkje gjekk seg vill .
Slik vil heller ikkje Far dykkar i himmelen at ein einaste av desse små skal gå tapt .
Syndar bror din { { mot deg } } , så gå til han og still han til ansvar på tomannshand ! Høyrer han på deg , har du vunne bror din .
Men vil han ikkje høyra , så ta med deg ein eller to til , for etter to eller tre manns vitnemål skal kvar sak vera avgjord .
Høyrer han ikkje på dei , så sei det til forsamlinga . Men vil han ikkje høyra på forsamlinga heller , skal han vera som ein heidning eller ein tollar for deg .
Sanneleg , eg seier dykk : Alt det de bind på jorda , skal vera bunde i himmelen , og alt det de løyser på jorda , skal vera løyst i himmelen .
Like eins seier eg dykk : Dersom to av dykk her på jorda blir samde om å be om noko , kva det enn er , skal dei få det av Far min i himmelen .
For der to eller tre er samla i mitt namn , der er eg midt iblant dei . »
Då gjekk Peter fram til Jesus og spurde : « Herre , kor mange gonger skal bror min kunna synda mot meg og eg likevel tilgje han ? Så mykje som sju gonger ? »
Jesus svara : « Ikkje sju gonger , seier eg deg , men sytti gonger sju !
Difor kan himmelriket liknast med ein konge som ville gjera opp rekneskapen med tenarane sine .
Då han tok til med oppgjeret , førte dei fram for han ein som var skuldig ti tusen talentar .
Han hadde ikkje noko å betala med , og herren baud at han skulle seljast , både han og kona hans og borna og alt han eigde , så gjelda kunne betalast .
Men tenaren fall på kne for han og bad : ‘ Ver tolmodig med meg , så skal eg betala deg alt saman . ’
Herren fekk inderleg medkjensle med han , sleppte han fri og ettergav han skulda .
Då tenaren kom ut , møtte han ein medtenar som skulda han hundre denarar . Han greip medtenaren , tok strupetak på han og sa : ‘ Betal det du skuldar ! ’
Medtenaren fall ned for han og bad : ‘ Ver tolmodig med meg , så skal eg betala deg . ’
Men han ville ikkje . Han gjekk av stad og sette medtenaren sin i fengsel ; der skulle han sitja til han hadde betalt skulda .
Då dei andre tenarane såg det som hende , vart dei svært sorgfulle . Dei gjekk til herren sin og fortalde han alt som var hendt .
Då kalla herren tenaren til seg att og sa til han : ‘ Du vonde tenar ! Heile skulda ettergav eg deg fordi du bad meg om det .
Skulle ikkje du òg ha vist miskunn mot medtenaren din , slik eg viste miskunn mot deg ? ’
Og herren vart sint og overgav tenaren til fangevaktarar som skulle mishandla han til han hadde betalt heile skulda .
Slik skal Far min i himmelen gjera med kvar ein av dykk som ikkje av hjartet tilgjev bror sin . »
Då Jesus hadde fullført denne talen , tok han ut frå Galilea og drog til Judea-landet bortanfor Jordan .
Mykje folk følgde han , og han lækte dei der .
Nokre farisearar ville setja han på prøve og kom til han og spurde : « Har ein mann lov til å skilja seg frå kona si av kva grunn som helst ? »
Han svara : « Har de ikkje lese at Skaparen frå opphavet skapte dei som mann og kvinne
og sa : ‘ Difor skal mannen forlata far og mor og halda fast ved kvinna si , og dei to skal vera éin kropp ’ ?
Så er dei ikkje lenger to ; dei er éin kropp . Og det som Gud har bunde saman , det skal ikkje menneske skilja . »
Dei spurde han : « Kvifor har då Moses gjeve bod om at mannen skal gje kvinna skilsmissebrev før han kan senda henne frå seg ? »
Jesus svara : « Fordi hjarta dykkar er så harde , gav Moses dykk lov til å skiljast frå konene dykkar . Men frå opphavet var det ikkje så .
Og det seier eg dykk : Den som skil seg frå kona si for noko anna enn hor og gifter seg med ei anna , han bryt ekteskapet . »
Då sa læresveinane til han : « Er det slik mellom mann og kvinne , då er det betre å la vera å gifta seg . »
Men Jesus svara : « Dette er noko som ikkje alle kan ta inn over seg , men berre dei som har fått gåve til det .
For somme er evnukkar fordi dei er komne slik frå mors liv , andre fordi menneske har gjort dei til evnukkar , men det finst òg dei som har gjort seg sjølve lik ein evnukk for himmelriket skuld . Lat dei ta dette til seg , dei som kan . »
Dei bar småborn til Jesus for at han skulle leggja hendene på dei og be ; men læresveinane viste dei bort .
Då sa Jesus : « Lat småborna vera , og hindra dei ikkje i å koma til meg ! For himmelriket høyrer slike til . »
Og han la hendene på dei . Så drog han derifrå .
Då kom det ein mann til han og spurde : « Meister , kva godt skal eg gjera så eg kan få evig liv ? »
Jesus svara : « Kvifor spør du meg om det gode ? Éin er den gode . Men vil du gå inn til livet , så hald boda ! »
« Kva for bod ? » spurde mannen . Jesus svara : « Du skal ikkje slå i hel , du skal ikkje bryta ekteskapet , du skal ikkje stela , du skal ikkje vitna falskt ,
du skal æra far din og mor di , og du skal elska nesten din som deg sjølv . »
« Alt dette har eg halde » , svara den unge mannen . « Kva står då att ? »
Jesus sa til han : « Vil du vera heilhjarta , så gå bort og sel det du eig , og gjev det til dei fattige . Då skal du få ein skatt i himmelen . Kom så og følg meg ! »
Men då den unge mannen høyrde det , gjekk han sorgtung bort , for han eigde mykje .
Då sa Jesus til læresveinane : « Sanneleg , eg seier dykk : Det er vanskeleg for ein som er rik , å koma inn i himmelriket .
Ja , eg seier dykk : Det er lettare for ein kamel å gå gjennom eit nålauge enn for ein rik å koma inn i Guds rike . »
Då læresveinane høyrde det , vart dei heilt forstøkte og sa : « Kven kan då bli frelst ? »
Jesus såg på dei og sa : « For menneske er det umogleg ; men for Gud er alt mogleg . »
Då tok Peter til orde og sa : « Kva med oss ? Vi har gått ifrå alt og følgt deg . Kva skal vi få ? »
Jesus sa til dei : « Sanneleg , eg seier dykk : Når alt skal fødast på nytt og Menneskesonen sit på kongsstolen sin i herlegdom , då skal de òg , som har følgt meg , sitja på tolv troner og dømma dei tolv Israel-stammane .
Og alle som har forlate hus eller brør eller systrer eller far eller mor eller born eller åkrar for mitt namn skuld , skal få det att hundre gonger og arva evig liv .
Men mange som er dei første , skal bli dei siste , og dei siste skal bli dei første .





Himmelriket kan liknast med ein jordeigar som gjekk ut tidleg om morgonen for å leiga arbeidsfolk til vingarden sin .
Han vart samd med arbeidarane om ein denar for dagen og sende dei bort i vingarden .
Så gjekk han ut omkring den tredje timen og fekk sjå nokre andre som stod ledige på torget .
Han sa til dei : ‘ Gå bort i vingarden , de òg ! Så skal eg gje dykk det som er rett . ’
Og dei gjekk . Sidan gjekk han ut omkring den sjette og den niande timen og gjorde like eins .
Då det leid til den ellevte timen , gjekk han ut att og fann endå nokre som stod der . Han seier til dei : ‘ Kvifor står de her arbeidslause heile dagen ? ’
‘ Fordi ingen har leigd oss ’ , svara dei . Då sa han : ‘ Gå bort i vingarden , de òg . ’
Då det leid til kvelds , sa vingardseigaren til forvaltaren sin : ‘ Kall fram arbeidsfolket og lat dei få løna si ! Ta til med dei siste og hald fram til dei første . ’
Så kom dei som var leigde omkring den ellevte timen , og fekk ein denar kvar .
Då dei første kom , venta dei å få meir ; men dei fekk kvar sin denar , dei òg .
Dei tok imot pengane , murra mot jordeigaren
og sa : ‘ Dei som kom sist , har ikkje arbeidd meir enn ein time , og så set du dei likt med oss som har slite og sveitta heile dagen ! ’
Han sa til ein av dei : ‘ Ven , eg gjer deg ikkje urett . Var vi ikkje samde om ein denar ?
Ta ditt og gå ! Men eg vil gje han som kom sist , like mykje som deg .
Har eg ikkje lov å gjera som eg vil med det som er mitt ? Eller ser du med vonde auge på at eg er god ? ’
Såleis skal dei siste bli dei første og dei første dei siste . »
Jesus drog no opp til Jerusalem . På vegen tok han dei tolv læresveinane til sides og sa til dei :
« Sjå , vi går opp til Jerusalem , og Menneskesonen skal gjevast over til overprestane og dei skriftlærde . Dei skal dømma han til døden
og gje han over til heidningane , så han blir spotta , piska og krossfest . Og tredje dagen skal han reisast opp . »
Då kom mor til Sebedeus-sønene til han med sønene sine og fall på kne for å be han om noko .
« Kva er det du vil ? » spurde han . Ho svara : « Lov meg at desse to sønene mine skal få sitja ved sida av deg i riket ditt , den eine på høgre og den andre på venstre sida . »
« De veit ikkje kva de bed om » , sa Jesus . « Kan de drikka det begeret eg skal drikka ? » « Det kan vi » , svara dei .
Då sa han : « Mitt beger skal de drikka , men kven som skal sitja på mi høgre og venstre side , er det ikkje mi sak å avgjera . Der skal dei sitja som Far min har gjort i stand for . »
Då dei ti andre høyrde dette , vart dei sinte på dei to brørne .
Men Jesus kalla dei til seg og sa : « De veit at fyrstane over folka undertrykkjer dei , og stormennene deira styrer med hard hand .
Men slik skal det ikkje vera blant dykk . Den som vil bli stor mellom dykk , skal vera tenaren dykkar ;
og den som vil vera den første av dykk , skal vera slaven dykkar .
Menneskesonen er heller ikkje komen for å la seg tena , men for sjølv å tena og gje livet sitt til løysepenge for mange . »
Då dei tok ut frå Jeriko , følgde det mykje folk med han .
Ved vegen sat det to blinde , og då dei høyrde at Jesus gjekk framom , ropa dei : « Herre , du Davids son , miskunna deg over oss ! »
Folket tala hardt til dei og bad dei teia , men dei ropa endå høgare : « Herre , du Davids son , miskunna deg over oss ! »
Då stansa Jesus , kalla på dei og sa : « Kva vil de at eg skal gjera for dykk ? »
« Lat auga våre bli opna , Herre ! » svara dei .
Jesus fekk inderleg medkjensle med dei og rørte ved auga deira . Straks kunne dei sjå , og dei følgde han .












Då dei nærma seg Jerusalem og var komne til Betfage ved Oljeberget , sende Jesus to læresveinar i veg
og sa til dei : « Gå inn i den landsbyen som ligg framfor dykk ! Der skal de straks finna eit esel som står bunde og har ein fole hos seg . Desse skal de løysa og leia til meg .
Og om nokon kjem med spørsmål , då skal de svara : ‘ Herren har bruk for dei . ’ Då sender han dei hit med ein gong . »
Dette hende for at det skulle oppfyllast , det som er tala gjennom profeten :
Sei til dotter Sion : Sjå , kongen din kjem til deg , audmjuk er han og rid på eit esel og på folen til eit trekkdyr . Hosianna , Davids son ! Velsigna er han som kjem i Herrens namn ! Hosianna i det høgste !






Så gjekk Jesus inn på tempelplassen og dreiv ut alle som selde og kjøpte der . Han velte borda til pengevekslarane og benkene til dei som selde duer
og sa til dei : « Det står skrive : Mitt hus skal kallast eit bønehus . Men de gjer det til ei røvarhòle . »
På tempelplassen kom nokre blinde og lamme til han , og han lækte dei .
Men då overprestane og dei skriftlærde såg undera han gjorde og høyrde borna som ropa i heilagdomen : « Hosianna , Davids son ! » vart dei arge
og sa til han : « Høyrer du kva dei seier ? » « Ja » , svara Jesus . « Har de aldri lese dette ordet : Frå munnen på småborn og spedborn har du late lovsong lyda ! »

Då Jesus tidleg om morgonen var på veg tilbake til byen , vart han svolten .
Han fekk sjå eit fikentre ved sida av vegen og gjekk bort til det , men fann ikkje anna enn lauv . Då sa han til treet : « Aldri meir skal du bera frukt . » Og straks visna fikentreet .
Læresveinane undra seg då dei såg det , og sa : « Korleis hadde det seg at fikentreet visna så brått ? »
Jesus svara : « Sanneleg , eg seier dykk : Dersom de har tru og ikkje tvilar , skal de ikkje berre kunna gjera det som eg gjorde med fikentreet . Nei , endå om de seier til dette fjellet : ‘ Lyft deg opp og kast deg i havet ’ , så skal det skje .
Og alt de bed om i bønene dykkar , skal de få når de bed med tru . »
Så gjekk Jesus inn på tempelplassen . Og medan han underviste folket , kom overprestane og dei eldste i folket til han og spurde : « Kva fullmakt har du til å gjera dette ? Og kven har gjeve deg denne fullmakta ? »
Jesus sa til dei : « Eg har òg eit spørsmål til dykk . Svarar de meg på det , skal eg seia dykk kva fullmakt eg har til å gjera dette .
Johannes-dåpen , kvar var den ifrå ? Frå himmelen eller frå menneske ? » Dei samrådde seg med kvarandre og sa : « Svarar vi : ‘ Frå himmelen ’ , vil han seia : ‘ Kvifor trudde de han då ikkje ? ’
Og svarar vi : ‘ Frå menneske ’ , er vi redde for kva folket vil gjera , for alle held Johannes for ein profet . »
Difor svara dei : « Det veit vi ikkje . » Då sa Jesus til dei : « Så seier heller ikkje eg til dykk kva fullmakt eg har til å gjera dette .
Men kva meiner de om dette : Det var ein mann som hadde to søner . Han gjekk til den eine og sa : ‘ Gå bort i vingarden og arbeid der i dag , guten min ! ’
‘ Nei , eg vil ikkje ’ , svara han . Men sidan angra han og gjekk .
Så gjekk faren til den andre og bad han om det same . ‘ Ja , herre ’ , svara han ; men han gjekk ikkje .
Kven av dei to gjorde som faren ville ? » « Den første » , svara dei . Då sa Jesus til dei : « Sanneleg , eg seier dykk : Tollarar og horer kjem før inn i Guds rike enn de .
For Johannes kom til dykk på rettferdsveg , men de trudde han ikkje . Tollarane og horene , derimot , dei trudde han . Men de , endå de såg dette , angra de ikkje då heller , så de trudde han .
Høyr ei anna likning : Det var ein jordeigar som planta ei vinmark . Han sette gjerde rundt , hogg ut ei vinpresse der og bygde eit vakttårn . Så leigde han vingarden bort til nokre vinbønder og drog utanlands .
Då det nærma seg innhaustingstida , sende han tenarane sine til bøndene for å få avlinga si .
Men dei greip tenarane : ein skamslo dei , ein drap dei , og ein steina dei .
Sidan sende han andre tenarar , fleire enn første gongen , men dei gjorde det same med dei .
Til slutt sende han son sin til dei ; for han tenkte : ‘ Son min har dei nok vørdnad for . ’
Men då vinbøndene fekk sjå sonen , sa dei til kvarandre : ‘ Der har vi arvingen . Kom , lat oss slå han i hel , så blir arven vår . ’
Så tok dei han , kasta han ut av vingarden og slo han i hel .
Når no vingardsherren kjem , kva skal han då gjera med desse bøndene ? »
« Ein vond død skal han gje desse vonde menneska » , svara dei , « og vingarden skal han leiga ut til andre , som gjev han avlinga i rett tid . »
Då sa Jesus til dei : « Har de aldri lese i skriftene : Steinen som bygningsmennene vraka , har vorte hjørnestein . Dette er Herrens eige verk , underfullt er det i våre auge .


Då overprestane og farisearane høyrde likningane hans , skjøna dei at det var dei han sikta til .
Dei ville gjerne ha gripe han , men torde ikkje for folket , som heldt han for ein profet .
Så tok Jesus til orde att og tala til dei i likningar :
« Himmelriket kan liknast med ein konge som skulle halda bryllaup for son sin .
Han sende ut tenarane sine for å kalla dei innbedne til bryllaupet . Men dei ville ikkje koma .
Då sende han ut andre tenarar og sa : ‘ Sei til dei innbedne : Festmåltidet har eg stelt til , oksane mine og gjøkalvane er slakta , og alt er ferdig . Kom til bryllaupet ! ’
Men dei brydde seg ikkje om det ; ein gjekk ut på åkeren sin og ein annan til handelen sin .
Dei andre greip tenarane hans , mishandla dei og slo dei i hel .
Då vart kongen sint . Han sende ut troppane sine og gjorde ende på desse mordarane og brende byen deira .
Så sa han til tenarane : ‘ Alt er ferdig til bryllaupet , men dei bedne var ikkje verdige .
Gå difor ut på vegskilja og be til bryllaups alle de finn . ’
Så gjekk tenarane ut på vegane og bad i hop alle dei fann , både vonde og gode , og bryllaupssalen vart full av gjester .
Då kongen kom inn for å sjå til gjestene , fekk han auge på ein som ikkje var bryllaupskledd .
Kongen seier til han : ‘ Ven , korleis er du komen inn her utan bryllaupsklede ? ’ Men han tagde .
Då sa kongen til tenarane : ‘ Bind hendene og føtene hans og kast han ut i mørkret utanfor , der dei græt og skjer tenner ! ’
For mange er kalla , men få er utvalde . »
Då gjekk farisearane bort og vart samde om at dei ville fanga han i ord .
Dei sende læresveinane sine til han i lag med nokre herodianarar og lét dei seia : « Meister , vi veit at du alltid held deg til sanninga og lærer sant om Guds veg . Du bryr deg ikkje om kva andre meiner , for du gjer ikkje skilnad på folk .
Sei oss kva du meiner : Er det rett å svara skatt til keisaren , eller er det ikkje ? »
Men Jesus merka vondskapen og sa : « De hyklarar , kvifor set de meg på prøve ?
Vis meg mynten som skatten skal betalast med ! » Dei gav han ein denar .
« Kven har biletet og namnet sitt her ? » spurde han .
« Keisaren » , svara dei . Då sa han til dei : « Så gjev då keisaren det som høyrer keisaren til , og Gud det som høyrer Gud til . »
Då dei høyrde det , undra dei seg , og dei lét han vera og gjekk sin veg .
Same dagen kom det nokre saddukearar til Jesus ; det er dei som seier at dei døde ikkje skal stå opp . Og dei la fram for han dette spørsmålet :
« Meister , Moses har sagt : ‘ Om ein mann døyr barnlaus , skal bror hans gifta seg med enkja og halda oppe ætta til bror sin . ’
No var det ein gong sju brør hos oss . Den eine gifte seg , men døydde ei tid etter ; han hadde ikkje born og lét etter seg kona si til broren .
Det same hende med den andre og den tredje , ja , med alle sju .
Sist av alle døydde kvinna .
Når dei så står opp att , kven av dei sju skal då ha henne til kone ? Alle har då vore gifte med henne . »
Jesus svara : « De er på ville vegar fordi de ikkje kjenner skriftene og heller ikkje Guds makt .
For etter oppstoda er det ingen som gifter seg eller blir bortgifte ; nei , dei er som englane i himmelen .
Men om oppstoda frå dei døde , har de ikkje lese kva Gud har tala til dykk når han seier :
‘ Eg er Abrahams Gud og Isaks Gud og Jakobs Gud ! ’ Han er ikkje ein Gud for døde , men for levande . »
Då folket høyrde dette , vart dei fulle av undring over læra hans .
Då farisearane fekk høyra at Jesus hadde fått saddukearane til å teia , kom dei saman .
Og ein av dei , ein lovkunnig , ville setja han på prøve og spurde :
« Meister , kva bod er det største i lova ? »
Han svara : « ‘ Du skal elska Herren din Gud av heile ditt hjarte og av heile di sjel og av alt ditt vit . ’
Dette er det største og første bodet .
Men det andre er like stort : ‘ Du skal elska nesten din som deg sjølv . ’
På desse to boda kviler heile lova og profetane . »
Medan farisearane var samla , spurde Jesus dei :
« Kva meiner de om Messias ? Kven er han son til ? » « David » , svara dei .
Jesus sa : « Korleis kan då David ved Anden kalla han herre når han seier :
‘ Herren sa til min herre : Set deg ved mi høgre hand til eg får lagt dine fiendar under dine føter . ’


Sidan tala Jesus til folket og til læresveinane sine og sa :
« På stolen til Moses sit dei skriftlærde og farisearane .
Alt det dei seier til dykk , skal de gjera og halda ; men etter gjerningane deira skal de ikkje retta dykk . For det dei seier , gjer dei ikkje .
Dei bind bører som er for tunge til å bera , og legg på akslene til folk , men sjølve vil dei ikkje røra dei med ein finger .
Alle sine gjerningar gjer dei så folk skal sjå det . Dei gjer bønereimane breie og minneduskane store .
Dei likar å ha heidersplassane i gjestebod og sitja fremst i synagogane ,
og at folk helsar dei på torget og kallar dei rabbi .
Men de skal ikkje la nokon kalla dykk rabbi ; for det er éin som er meisteren dykkar , og de er alle sysken .
Og kalla ikkje nokon her på jorda far ; for de har berre éin Far , han som er i himmelen .
Lat heller ikkje nokon kalla dykk lærarar ; for de har éin lærar : Kristus .
Den største av dykk skal vera tenaren dykkar .
Den som set seg sjølv høgt , skal setjast lågt , og den som set seg sjølv lågt , skal setjast høgt .
Ve dykk , skriftlærde og farisearar , de hyklarar ! De stengjer himmelriket for folk . Sjølve går de ikkje inn , og dei som vil gå inn , hindrar de .
{ { Ve dykk , skriftlærde og farisearar , de hyklarar ! De et enkjer ut av huset og held lange bøner for syns skuld . Difor skal de få så mykje hardare dom . } }
Ve dykk , skriftlærde og farisearar , de hyklarar ! De dreg land og strand rundt for å vinna ein einaste proselytt , og når det har lukkast , gjer de han til ein som fortener helvete dobbelt så mykje som de sjølve .
Ve dykk , blinde rettleiarar , som seier : ‘ Sver du ved tempelet , har det ikkje noko å seia ; men sver du ved gullet i tempelet , er eiden bindande . ’
Blinde dårar ! Kva er størst , gullet eller tempelet som gjer gullet heilagt ?
Og like eins : ‘ Sver du ved altaret , har det ikkje noko å seia ; men sver du ved offergåva som ligg på altaret , er eiden bindande . ’
Kor blinde de er ! Kva er størst , offergåva eller altaret som gjer gåva heilag ?
Den som sver ved altaret , sver både ved det og ved alt som ligg på det .
Og den som sver ved tempelet , sver både ved det og ved han som bur i det .
Og den som sver ved himmelen , sver ved Guds kongsstol og ved han som sit på den .
Ve dykk , skriftlærde og farisearar , de hyklarar ! De gjev tiend av mynte og anis og karve , men bryr dykk ikkje om det som veg meir i lova : rettferd , miskunn og truskap . Det eine skulle gjerast og det andre ikkje vera ugjort .
Blinde rettleiarar ! De siler av myggen , men svelgjer kamelen .
Ve dykk , skriftlærde og farisearar , de hyklarar ! De gjer skåler og fat reine utanpå , men inni er dei fulle av grisk og grådig lyst .
Blinde farisearar ! Gjer først skåla rein inni , så blir ho rein utanpå òg !
Ve dykk , skriftlærde og farisearar , de hyklarar ! De liknar kvitkalka graver . Utanpå er dei fine å sjå på , men inni er dei fulle av daudingbein og allslags ureinskap .
Slik er det med dykk òg : Utanpå , i andres auge , ser de rettferdige ut , men inni er de fulle av hykleri og urett .
Ve dykk , skriftlærde og farisearar , de hyklarar ! De byggjer gravminne over profetane og pryder gravene til dei rettferdige og seier :
‘ Hadde vi vore til då fedrane våre levde , då hadde vi ikkje gjort oss medskuldige i blodet til profetane . ’
Slik vitnar de sjølve at de er born av dei som slo profetane i hel .
Hald fram som fedrane dykkar til målet er fullt .
Slangar og ormeyngel ! Korleis kan de rømma unna dommen til helvete ?
Difor sender eg profetar og vismenn og skriftlærde til dykk . Somme av dei kjem de til å drepa og krossfesta , somme kjem de til å piska i synagogane dykkar og forfølgja frå by til by .
Slik skal straffa koma over dykk for alt skuldlaust blod som har runne på jorda , frå den rettferdige Abels blod til blodet frå Sakarja , son til Barakia , han som de slo i hel mellom tempelet og altaret .
Sanneleg , eg seier dykk : Over denne slekta skal det koma alt saman .
Jerusalem , Jerusalem , du som slår i hel profetane og steinar dei som er sende til deg ! Kor ofte ville eg ikkje samla borna dine som ei høne samlar kyllingane under vengene sine . Men de ville ikkje .
Så høyr : Huset dykkar skal bli audt og forlate !
For eg seier dykk : De får aldri sjå meg att før de seier : ‘ Velsigna er han som kjem i Herrens namn ! ’ »












Så gjekk Jesus bort frå tempelet . Då han var på veg ut , kom læresveinane til han og peika på tempelbygningane .
Men han sa : « Ja , ser de alt dette ? Sanneleg , eg seier dykk : Her skal ikkje liggja att stein på stein , alt skal rivast ned . »
Då han sat på Oljeberget og læresveinane var åleine med han , kom dei til han og spurde : « Sei oss : Når skal dette henda ? Og kva er teiknet på di atterkome og enden på verda ? »
Jesus tok til orde og sa : « Ta dykk i akt så ingen fører dykk vill !
For mange skal koma i mitt namn og seia : ‘ Eg er Messias . ’ Og dei skal føra mange på villspor .
De skal høyra om krig , og det skal gå rykte om krig . Sjå til at de ikkje lèt dykk skremma ! For dette må henda , men enno er ikkje enden komen .
Folk skal reisa seg mot folk og rike mot rike , og det skal vera hungersnaud og jordskjelv på stad etter stad .
Men alt dette er berre byrjinga på fødselsriene .
Då skal dei gje dykk over til forfølging og slå dykk i hel . Ja , alle folk skal hata dykk for mitt namn skuld .
Mange skal då falla frå , og dei skal svika kvarandre og hata kvarandre .
Mange falske profetar skal stiga fram og føra mange vill .
Og fordi lovløysa har vorte så stor , skal kjærleiken kolna hos dei fleste .
Men den som held ut til enden , skal bli frelst .
Og dette evangeliet om riket skal forkynnast i heile verda til vitnemål for alle folkeslag , og så skal enden koma .
Når de då ser at det motbydelege som øydelegg , som profeten Daniel har tala om , står på heilag stad – lat den som les opp , tyda det !
– då må dei som er i Judea , rømma til fjells ;
den som er på taket , må ikkje gå ned og henta noko i huset ;
og den som er ute på marka , må ikkje gå heim etter kappa si .
Ve dei som ventar barn og dei som gjev bryst i dei dagane !
Men be om at de må sleppa å rømma om vinteren eller på ein sabbat !
For då skal det koma ei trengselstid så stor som det aldri har vore frå verda vart skapt og til no , og som det heller aldri skal bli .
Og vart ikkje desse dagane avkorta , kom ikkje noko menneske til å bli frelst . Men for dei utvalde skuld skal desse dagane gjerast kortare .
Om nokon då seier til dykk : ‘ Sjå , her er Messias ’ eller : ‘ Der er han ’ , så tru det ikkje !
For falske messiasar og falske profetar skal stå fram og gjera store teikn og under , så endå dei utvalde kan førast vill , om det er råd .
Merk dykk at eg har sagt det på førehand !
Seier dei då til dykk : ‘ Han er ute i øydemarka ’ , så gå ikkje dit , eller : ‘ Han er i eit rom der inne ’ , så tru det ikkje .
Som når lynet går ut frå aust og lyser like til vest , slik skal det vera når Menneskesonen kjem .
Der åtselet er , vil gribbane samlast .
Så snart denne trengselstida er over , skal sola formørkjast og månen mista sitt lys . Stjernene skal falla ned frå himmelen og kreftene i himmelrommet bli rokka .
Då skal teiknet til Menneskesonen syna seg på himmelen , då skal alle folkeslag på jorda setja i med klagerop , og dei skal sjå Menneskesonen koma på himmelskyene med stor makt og herlegdom .
Medan basunen ljomar , skal han senda ut englane sine , og dei skal samla dei han har valt seg ut , frå dei fire verdshjørna , frå den eine enden av himmelen til den andre .
Lær av ei samanlikning med fikentreet : Når det kjem sevje i greinene og lauvet sprett , då veit de at sommaren er nær .
Like eins veit de at han er nær , ja , rett utfor døra , når de ser alt dette .
Sanneleg , eg seier dykk : Denne slekta skal ikkje forgå før alt dette hender .
Himmel og jord skal forgå , men mine ord skal aldri forgå .
Men den dagen og timen kjenner ingen , ikkje englane i himmelen og heller ikkje Sonen , berre Faderen .
Som i Noahs dagar , så skal det vera når Menneskesonen kjem .
I tida før storflaumen åt og drakk dei , gifte seg og vart bortgifte , heilt til den dagen då Noah gjekk inn i arka ,
og ingen skjøna noko før flaumen kom og tok dei alle . Slik skal det òg vera når Menneskesonen kjem .
Då skal to menn vera ute på marka ; éin blir henta , éin blir att .
To kvinner skal mala saman på kverna ; éi blir henta , éi blir att .
Så vak då ! For de veit ikkje kva dag Herren dykkar kjem .
Men det skal de vita : Dersom husherren visste kva tid på natta tjuven kom , så ville han vaka og ikkje la han bryta seg inn i huset .
Difor skal de vera førebudde , de òg ! For Menneskesonen kjem i ein time de ikkje ventar det .
Kven er den trugne og kloke tenaren som herren har sett over tenestefolket sitt for å gje dei mat i rett tid ?
Lukkeleg er den tenaren som herren finn i arbeid med dette når han kjem tilbake !
Sanneleg , eg seier dykk : Herren skal setja han over alt det han eig .
Men set at det er ein dårleg tenar som seier til seg sjølv : ‘ Herren min dryger nok lenge enno ’ ,
og så tek til å slå dei andre tenarane og eta og drikka i lag med stordrikkarar .
Då skal herren hans koma ein dag han ikkje ventar og ein time han ikkje veit av ,
og hogga han ned og la han få dela lagnad med hyklarane . Der skal dei gråta og skjera tenner .

Då kan himmelriket liknast med ti brudejenter som tok oljelampene sine og gjekk ut for å møta brudgomen .
Fem av dei var uforstandige , og fem var kloke .
Då dei uforstandige tok lampene sine , tok dei ikkje olje med seg .
Men dei kloke tok olje med seg i kanner saman med lampene sine .
Då det drygde før brudgomen kom , vart dei alle trøytte og sovna .
Men midt på natta høyrdest eit rop : ‘ Brudgomen kjem ! Gå og møt han ! ’
Då vakna alle brudejentene og stelte lampene sine .
Og dei uforstandige sa til dei kloke : ‘ Gjev oss litt olje . Lampene våre sloknar . ’
‘ Nei ’ , svara dei kloke , ‘ vi har ikkje nok både til oss og til dykk . Gå heller til dei som sel olje , og kjøp sjølve . ’
Medan dei var borte for å kjøpa , kom brudgomen . Dei som var ferdige , gjekk saman med han inn til bryllaupet , og døra vart stengd .
Ei stund etter kom dei andre brudejentene og sa : ‘ Herre , herre , lat opp for oss ! ’
Men han svara : ‘ Sanneleg , eg seier dykk : Eg kjenner dykk ikkje . ’
Så vak då , for de kjenner ikkje dagen eller timen .
Det er som då ein mann skulle fara utanlands . Han kalla til seg tenarane sine og overlét dei det han eigde .
Ein gav han fem talentar , ein annan to og den tredje éin talent – etter som kvar dugde til . Så drog han ut av landet .
Han som hadde fått fem talentar , tok straks til å handla med dei og tente fem til .
Han med to gjorde det same og tente to til .
Men han som hadde fått ein talent , gjekk bort og grov eit hol i jorda og gøymde pengane frå herren sin .
Då det hadde gått ei lang tid , kom herren heim att og ville halda rekneskap med tenarane sine .
Han som hadde fått fem talentar , kom fram og hadde med seg fem til og sa : ‘ Herre , du gav meg fem talentar ; sjå , eg har tent fem til . ’
Då sa herren til han : ‘ Bra , du gode og trugne tenar ! Du har vore tru i lite , eg vil setja deg over mykje . Kom inn og gled deg i lag med herren din ! ’
Så kom han med to talentar fram og sa : ‘ Herre , du gav meg to talentar ; sjå , eg har tent to til . ’
‘ Bra , du gode og trugne tenar ! ’ svara herren . ‘ Du har vore tru i lite , eg vil setja deg over mykje . Kom inn og gled deg i lag med herren din ! ’
Han som hadde fått ein talent , kom òg fram og sa : ‘ Herre , eg visste at du er ein hard mann , som haustar der du ikkje sådde , og sankar der du ikkje strødde ut .
Difor vart eg redd og gjekk bort og gøymde talenten din i jorda . Sjå her har du ditt . ’
Då sa herren til han : ‘ Du dårlege og late tenar ! Du visste at eg haustar der eg ikkje sådde , og sankar der eg ikkje strødde ut .
Då burde du ha gjeve pengane mine til dei som driv med utlån ; så hadde eg fått dei att med renter når eg kom heim .
Ta difor talenten frå han og gjev han til den som har ti !
For den som har , han skal få , og det i overflod . Men den som ikkje har , skal bli fråteken jamvel det han har .
Kast den duglause tenaren ut i mørkret utanfor , der dei græt og skjer tenner . ’
Men når Menneskesonen kjem i sin herlegdom og alle englane med han , då skal han sitja på trona i sin herlegdom .
Alle folkeslag skal samlast framfor han , og han skal skilja dei frå kvarandre , som ein gjetar skil sauene frå geitene ,
og setja sauene på si høgre side og geitene på si venstre .
Så skal kongen seia til dei på høgre sida : ‘ Kom hit , de som er velsigna av Far min , og ta i arv det riket som er gjort i stand til dykk frå verda vart grunnlagd .
For eg var svolten , og de gav meg mat ; eg var tørst , og de gav meg drikke ; eg var framand , og de tok imot meg ;
eg var naken , og de kledde meg ; eg var sjuk , og de såg til meg ; eg var i fengsel , og de vitja meg . ’
Då skal dei rettferdige svara : ‘ Herre , når såg vi deg svolten og gav deg mat , eller tørst og gav deg drikke ?
Når såg vi deg framand og tok imot deg , eller naken og kledde deg ?
Og når såg vi deg sjuk eller i fengsel og vitja deg ? ’
Men kongen skal svara dei : ‘ Sanneleg , eg seier dykk : Alt de gjorde mot eit av desse minste syskena mine , det gjorde de mot meg . ’
Så skal han seia til dei på venstre sida : ‘ Gå bort frå meg , de som er forbanna , til den evige elden som er gjord i stand for djevelen og englane hans .
For eg var svolten , men de gav meg ikkje mat ; eg var tørst , men de gav meg ikkje drikke ;
eg var framand , men de tok ikkje imot meg ; eg var naken , men de kledde meg ikkje ; eg var sjuk og i fengsel , men de såg ikkje til meg . ’
Då skal dei svara : ‘ Herre , når såg vi deg svolten eller tørst eller framand eller naken eller sjuk eller i fengsel utan å hjelpa deg ? ’
Men han skal svara dei : ‘ Sanneleg , eg seier dykk : Alt de ikkje gjorde mot ein av desse minste , det har de heller ikkje gjort mot meg . ’
Så skal dei gå bort til evig straff , og dei rettferdige til evig liv . »





























Då Jesus var ferdig med heile denne talen , sa han til læresveinane :
« De veit at om to dagar er det påske ; då skal Menneskesonen overgjevast til krossfesting . »
Overprestane og dei eldste i folket kom no saman i bustaden til øvstepresten , som heitte Kaifas ,
og vart samde om å gripa Jesus med list og slå han i hel .
« Men ikkje under høgtida » , sa dei , « for då kunne det bli uro i folket . »
Medan Jesus var i Betania , heime hos Simon den spedalske ,
kom det ei kvinne bort til han med ei alabastkrukke med dyr salve . Den helte ho ut over hovudet hans medan han låg til bords .
Då læresveinane såg det , vart dei arge og sa : « Kva skal slik sløsing tena til ?
Denne salven kunne vore seld for mange pengar som kunne gjevast til dei fattige . »
Men Jesus merka det og sa til dei : « Kvifor plagar de henne ? Ho har gjort ei god gjerning mot meg .
Dei fattige har de alltid hos dykk , men meg har de ikkje alltid .
Då ho slo denne salven ut over kroppen min , salva ho meg til gravferda mi .
Sanneleg , eg seier dykk : Overalt i verda der dette evangeliet blir forkynt , skal det ho gjorde , bli fortalt til minne om henne . »
Ein av dei tolv , han som heitte Judas Iskariot , gjekk då til overprestane
og sa : « Kva vil de gje meg om eg gjev han over til dykk ? » Dei talde opp tretti sølvpengar til han .
Og frå den stunda leita han etter eit lagleg høve til å svika Jesus .
Den første dagen i høgtida med usyra brød kom læresveinane til Jesus og spurde : « Kvar vil du vi skal stella til påskemåltidet for deg ? »
Jesus svara : « Gå inn i byen , til den mannen de veit , og sei til han : ‘ Meisteren seier : Tida mi er nær ; hos deg vil eg halda påskemåltid med læresveinane mine . ’ »
Læresveinane gjorde som Jesus hadde sagt , og gjorde i stand påskemåltidet .
Då det vart kveld , gjekk han til bords med dei tolv .
Medan dei åt , sa han : « Sanneleg , eg seier dykk : Ein av dykk kjem til å svika meg . »
Då vart dei svært sorgfulle , og ein etter ein spurde dei han : « Det er vel ikkje eg , Herre ? »
Jesus svara : « Den som har dyppa handa i fatet saman med meg , han kjem til å svika meg .
For Menneskesonen går bort , slik det står skrive om han . Men ve det mennesket som svik Menneskesonen ! Det hadde vore betre for det mennesket om det aldri var fødd . »
Då spurde Judas , han som sveik han : « Det er vel ikkje eg , rabbi ? » « Du har sagt det » , svara Jesus .
Medan dei heldt måltid , tok Jesus eit brød , takka og braut det , gav det til læresveinane og sa : « Ta imot og et ! Dette er min kropp . »
Og han tok eit beger , takka , gav dei og sa : « Drikk alle av det !
Dette er mitt blod , paktblodet , som blir utrent for mange så syndene blir tilgjevne .
Eg seier dykk : Heretter skal eg ikkje drikka av denne frukta av vintreet før den dagen eg drikk henne ny saman med dykk i riket til Far min . »
Då dei hadde sunge lovsongen , gjekk dei ut til Oljeberget .
Då seier Jesus til dei : « I natt kjem de alle til å falla ifrå og venda dykk bort frå meg . For det står skrive : Eg skal slå gjetaren , og sauene skal spreiast .




Så kom Jesus med læresveinane til ein stad som heiter Getsemane , og han sa til dei : « Sit her medan eg går dit bort og bed . »
Han tok med seg Peter og dei to Sebedeus-sønene , og han vart gripen av sorg og gru .
Då sa han til dei : « Mi sjel er sorgtyngd til døden . Ver her og vak med meg ! »
Så gjekk han eit lite stykke fram , kasta seg ned med andletet mot jorda og bad : « Far , er det råd , så lat dette begeret gå meg forbi ! Men ikkje som eg vil , berre som du vil . »
Då han kom tilbake til læresveinane , fann han dei sovande , og han sa til Peter : « Så makta de ikkje å vaka med meg ein einaste time ?
Vak og be at de ikkje må koma i freisting ! Ånda er villig , men kjøtet er veikt . »
Så gjekk han bort att andre gongen og bad : « Far , om ikkje dette begeret kan gå forbi meg , og eg må tømma det , så lat viljen din råda . »
Då han kom tilbake , såg han at dei hadde sovna til att , for auga deira var tunge av søvn .
Då lét han dei vera og gjekk bort att og bad tredje gongen med dei same orda .
Så kom han tilbake til læresveinane og sa : « Søv de framleis og kviler ! Timen er komen då Menneskesonen skal gjevast over i syndarhender .
Stå opp , lat oss gå ! Svikaren er nær . »
Før han hadde tala ut , kom Judas , ein av dei tolv , og med han ein stor flokk som var væpna med sverd og stokkar . Dei kom frå overprestane og dei eldste i folket .
Svikaren hadde avtala eit teikn med dei : « Den eg kysser , han er det . Han skal de ta ! »
Og med det same gjekk han bort til Jesus og sa : « Ver helsa , rabbi ! » og kyste han .
Men Jesus sa til han : « Min ven , no har du gjort ditt ! » Då kom dei andre til ; dei la hand på Jesus og tok han til fange .
Ein av dei som var med han , drog då sverdet , hogg etter tenaren til øvstepresten og sneidde øyret av han .
Då sa Jesus til han : « Stikk sverdet ditt i slira ! For alle som grip til sverd , skal falla for sverd .
Trur du ikkje at eg kunne be Far min , og han ville straks senda meg meir enn tolv legionar englar ?
Men korleis kunne då skriftene bli oppfylte , dei som seier at dette må henda ? »
I same stunda sa Jesus til flokken som var komen : « De kjem med sverd og stokkar og vil gripa meg , som om eg var ein røvar . Dag etter dag sat eg på tempelplassen og underviste . Då tok de meg ikkje .
Men alt dette har hendt for at profetskriftene skulle oppfyllast . » Då forlét alle læresveinane han og rømde .
Dei som hadde teke Jesus til fange , førte han til øvstepresten Kaifas ; der hadde dei skriftlærde og dei eldste samla seg .
Peter følgde etter Jesus , eit langt stykke unna . Og då han kom til huset åt øvstepresten , gjekk han inn på gardsplassen og sette seg mellom vaktmennene for å sjå korleis det kom til å enda .
Overprestane og heile Rådet freista å finna falske vitneutsegner mot Jesus så dei kunne få dømt han til døden .
Men endå mange falske vitne stod fram , fekk dei ikkje noko på han . Til sist kom det to
som sa : « Denne mannen har sagt : ‘ Eg kan riva ned Guds tempel og byggja det opp att på tre dagar . ’ »
Då reiste øvstepresten seg og sa til han : « Har du ikkje noko å seia til vitneutsegnene mot deg ? »
Men Jesus tagde . Då sa øvstepresten : « Eg tek deg i eid ved den levande Gud . Sei oss : Er du Messias , Guds Son ? »
Jesus svara : « Du seier det sjølv . Men det seier eg dykk : Frå no av skal de sjå Menneskesonen sitja ved høgre handa til Den mektige og koma på himmelskyene . »
Då reiv øvstepresten sund kleda sine og sa : « Han har spotta Gud ! Kva skal vi med fleire vitne ? No høyrde de gudsspottinga .
Kva meiner de ? » Dei svara : « Han er skuldig til å døy . »
Så spytta dei han i andletet og slo han med knyttnevane . Nokre slo han i andletet
og sa : « No kan du vera profet for oss , Messias . Kven var det som slo deg ? »
Medan dette hende , sat Peter ute på gardsplassen . Då kom ei tenestejente bort til han og sa : « Du òg var saman med denne galilearen Jesus . »
Men han nekta så alle høyrde det , og sa : « Eg skjønar ikkje kva du snakkar om . »
Så gjekk han ut i portrommet . Då fekk ei anna jente sjå han og sa til dei som var der : « Han der var saman med Jesus frå Nasaret . »
Peter nekta på nytt og svor på det : « Eg kjenner ikkje den mannen ! »
Litt etter kom dei som stod der , bort til Peter og sa : « Jo visst er du ein av dei , du òg ! Det kan ein høyra på målet ditt . »
Då sette han i å banna og sverja : « Eg kjenner ikkje denne mannen . » Straks gol hanen .
Då kom Peter i hug det Jesus hadde sagt til han : « Før hanen gjel , skal du fornekta meg tre gonger . » Og han gjekk ut og gret sårt .
Då det vart morgon , tok dei eldste i folket og alle overprestane avgjerd om å få Jesus drepen .
Dei batt han , førte han bort og gav han over til landshovdingen Pilatus .
Då Judas , svikaren , såg at dei hadde dømt Jesus , angra han og gjekk tilbake til overprestane og dei eldste med dei tretti sølvpengane
og sa : « Eg har synda . Eg sveik skuldlaust blod . » Men dei svara : « Kva kjem det oss ved ? Det blir di sak . »
Då kasta han pengane inn i tempelet og forlét staden . Og han gjekk bort og hengde seg .
Men overprestane tok sølvpengane og sa : « Det er ikkje tillate å leggja dei i tempelkista ; for det er blodpengar . »
Så vart dei samde om å kjøpa Pottemakaråkeren for pengane og bruka han til gravstad for framande .
Difor heiter han Blodåkeren den dag i dag .
Då vart det oppfylt , det som er tala gjennom profeten Jeremia : Dei tok dei tretti sølvstykka , det som han var verdsett til , han som Israels born lét verdsetja ,
og gav dei for Pottemakaråkeren , slik Herren baud meg .
Så vart Jesus ført fram for landshovdingen . Og landshovdingen spurde han : « Er du kongen over jødane ? » « Du seier det » , svara Jesus .
Men då overprestane og dei eldste kom med skuldingane sine mot han , svara han ikkje .
Då sa Pilatus til han : « Høyrer du ikkje alle vitnemåla mot deg ? »
Men Jesus svara han ikkje på noko av dette , så landshovdingen undra seg mykje .
Kvar høgtid var landshovdingen van med å gje ein fange fri , den som folket ville ha .
Den gongen hadde dei ein velkjend fange som vart kalla { { Jesus } } Barabbas .
Pilatus spurde no folket som hadde samla seg : « Kven vil de at eg skal gje dykk fri , { { Jesus } } Barabbas eller den Jesus som blir kalla Messias ? »
For han visste at det var av misunning dei hadde gjeve Jesus over til han .
Medan Pilatus sat i dommarsetet , sende kona hans bod til han og sa : « Ha ikkje noko med denne rettferdige mannen å gjera . Eg har drøymt så vondt i natt for hans skuld . »
Men overprestane og dei eldste overtala folket til å krevja Barabbas frigjeven og Jesus drepen .
Landshovdingen tok igjen til orde : « Kven av dei to vil de at eg skal gje dykk fri ? » Dei svara : « Barabbas ! »
« Kva skal eg då gjera med Jesus , han som blir kalla Messias ? » spurde Pilatus . Då svara dei alle : « Krossfest han ! »
« Kva vondt har han så gjort ? » spurde han . Men dei skreik berre endå høgare : « Krossfest han ! »
Då Pilatus såg at han ingen ting kunne gjera , men at ståket vart verre , tok han vatn , vaska hendene medan folket såg på , og sa : « Eg har inga skuld i blodet til denne mannen . Dette må de svara for . »
Og alt folket svara : « Lat blodet hans koma over oss og borna våre . »
Då gav han dei Barabbas fri , men lét Jesus piska og gav han over til krossfesting .
Soldatane til landshovdingen tok no Jesus med seg inn i borga og samla heile vaktstyrken omkring han .
Dei kledde av han og hengde på han ei skarlaksraud soldatkappe ,
fletta ei tornekrone og sette på hovudet hans og gav han ein kjepp i høgre handa . Dei fall på kne for han , spotta han og sa : « Ver helsa , du konge over jødane ! »
Så spytta dei på han og tok kjeppen og slo han i hovudet .
Då dei hadde hånt han , tok dei av han kappa og hadde på han hans eigne klede . Så førte dei Jesus bort for å krossfesta han .
På vegen møtte dei ein mann frå Kyréne som heitte Simon , og han vart tvinga til å bera krossen .
Då dei kom til ein stad som heiter Golgata – det tyder Hovudskallestaden –
gav dei Jesus vin blanda med galle . Men då han smaka på det , ville han ikkje drikka .
Så krossfeste dei han . Og dei kasta lodd om kleda hans og delte dei mellom seg .
Sidan vart dei sitjande der og halda vakt over han .
Over hovudet hans hadde dei sett ei innskrift med skuldinga mot han : « Dette er Jesus , kongen over jødane . »
Saman med han vart to røvarar krossfeste , ein på høgre og ein på venstre sida .
Dei som gjekk forbi , spotta han , riste på hovudet og sa :
« Du som riv ned tempelet og byggjer det opp att på tre dagar ! Er du Guds Son , så frels deg sjølv og stig ned frå krossen ! »
Like eins spotta overprestane han saman med dei skriftlærde og dei eldste og sa :
« Andre har han frelst , seg sjølv kan han ikkje frelsa . Han er då Israels konge ; lat han stiga ned av krossen , så skal vi tru på han !
Han har sett si lit til Gud ; lat no Gud berga han , om han har han kjær . Han har då sagt : ‘ Eg er Guds Son . ’ »
Og røvarane som var krossfeste saman med Jesus , spotta han på same måten .
Frå den sjette timen vart det mørkt over heile landet , og mørkret låg til den niande timen .
Og kring den niande timen ropa Jesus med høg røyst : « Elí , Elí , lemá sabaktáni ? » Det tyder : « Min Gud , min Gud , kvifor har du forlate meg ? »
Nokre av dei som stod der , høyrde det og sa : « Han ropar på Elia . »
Og med det same sprang ein av dei fram , tok ein svamp og fylte med vineddik , sette han på ei stong og ville la han få drikka .
Men dei andre sa : « Lat oss sjå om Elia kjem og bergar han . »
Men Jesus ropa på nytt med høg røyst og gav opp anden .
Då rivna forhenget i tempelet i to , ovanfrå og heilt ned . Jorda skalv , og berga brast .
Gravene opna seg , og kroppane til mange heilage som var avlidne , vart reiste opp frå dei døde .
Etter Jesu oppstode gjekk dei ut av gravene og kom inn i den heilage byen , og der synte dei seg for mange .
Men då offiseren og dei som var med han og heldt vakt over Jesus , såg jordskjelvet og det som hende , vart dei gripne av stor redsle og sa : « Sanneleg , han var Guds Son ! »
Det var òg mange kvinner der som stod langt unna og såg på . Dei hadde følgt Jesus frå Galilea for å tena han .
Mellom dei var Maria Magdalena , Maria som var mor til Jakob og Josef , og mor til Sebedeus-sønene .
Då det vart kveld , kom det ein rik mann som heitte Josef . Han var frå Arimatea og hadde òg vorte ein Jesu læresvein .
Han gjekk til Pilatus og bad om å få Jesu kropp , og Pilatus gav ordre om at han skulle få han .
Josef tok Jesu kropp , sveipte han i eit reint linklede
og la han i den nye grava han hadde hogge ut til seg sjølv i bergveggen . Så rulla han ein stor stein framfor gravopninga og gjekk .
Men Maria Magdalena og den andre Maria var der . Dei sat beint framfor grava .
Neste dag , dagen etter førebuingsdagen , gjekk overprestane og farisearane saman til Pilatus
og sa : « Herre , vi har kome til å tenkja på det som denne forføraren sa medan han levde : ‘ Etter tre dagar blir eg reist opp . ’
Gjev no påbod om å sikra grava til tredje dagen . Elles kunne læresveinane hans koma og stela han og seia til folket at han har stått opp frå dei døde . Då blir den siste villfaringa verre enn den første . »
Pilatus svara : « Her har de vaktmannskap . Gå bort og sikra grava som de finn det best . »
Då gjekk dei og sikra grava , både med vakt og med segl på steinen .
Då sabbaten var til ende og det tok til å lysna første dagen i veka , kom Maria Magdalena og den andre Maria for å sjå til grava .
Då kom det brått eit kraftig jordskjelv , for ein Herrens engel steig ned frå himmelen , gjekk fram til grava , rulla steinen ifrå og sette seg på han .
Han var som eit lyn å sjå til , og kleda hans var kvite som snø .
Vaktmennene skalv av redsle for han og vart liggjande som døde .
Men engelen tala til kvinnene og sa : « Ver ikkje redde ! Eg veit at de leitar etter Jesus , den krossfeste .
Han er ikkje her ; han er stått opp , som han sa . Kom og sjå staden der han låg !
Skund dykk av stad og sei til læresveinane hans : ‘ Han er stått opp frå dei døde , og no går han føre dykk til Galilea ; der skal de få sjå han . ’ – No har eg sagt det til dykk . »
Då skunda dei seg bort frå grava , redde , men jublande glade ; og dei sprang av stad for å fortelja det til læresveinane .
Og sjå , Jesus kom imot dei og sa : « Ver helsa ! » Då gjekk dei fram , tok om føtene hans og tilbad han .
Og Jesus sa til dei : « Ver ikkje redde ! Gå og sei til brørne mine at dei skal fara til Galilea . Der skal dei få sjå meg . »
Medan kvinnene var på vegen , kom nokre av vaktmennene inn til byen og fortalde overprestane alt det som hadde hendt .
Overprestane og dei eldste kom då saman og la planar . Så gav dei soldatane mykje pengar
og sa til dei : « Sei at læresveinane hans kom om natta og stal han medan de sov .
Og skulle landshovdingen få høyra om det , skal vi snakka med han , så de kan vera trygge . »
Dei tok imot pengane og gjorde slik som det var sagt dei . Slik vart dette ryktet spreidd mellom jødane , og det har halde seg til denne dag .
Men dei elleve læresveinane drog til Galilea , til det fjellet der Jesus hadde sagt han ville møta dei .
Og då dei fekk sjå han , fall dei ned og tilbad han ; men somme tvila .
Då steig Jesus fram og tala til dei : « Eg har fått all makt i himmelen og på jorda .
Gå difor og gjer alle folkeslag til læresveinar : Døyp dei til namnet åt Faderen og Sonen og Den heilage ande
og lær dei å halda alt det som eg har bode dykk . Og sjå , eg er med dykk alle dagar så lenge verda står . »

Her byrjar evangeliet om Jesus Kristus , Guds Son .
Hos profeten Jesaja står det skrive : Sjå , eg sender min bodberar føre deg , han skal rydda vegen for deg .
Ei røyst ropar i øydemarka : Rydd Herrens veg , gjer stigane hans rette !





På den tida kom Jesus frå Nasaret i Galilea og vart døypt av Johannes i Jordan .
Straks han steig opp av vatnet , såg han himmelen dela seg , og han såg Anden dala ned over seg som ei due .
Og det kom ei røyst frå himmelen : « Du er Son min , som eg elskar , i deg har eg mi glede . »
Straks etter dreiv Anden han ut i øydemarka ,
og der var han i førti dagar og vart freista av Satan . Han heldt til mellom dei ville dyra , og englane tente han .
Då Johannes var sett i fengsel , kom Jesus til Galilea og forkynte Guds evangelium
og sa : « Tida er inne , og Guds rike er kome nær . Vend om og tru på evangeliet ! »
Ein gong han gjekk langsmed Galileasjøen , fekk han sjå Simon og Andreas , bror til Simon . Dei heldt på å kasta not i sjøen , for dei var fiskarar .
Jesus sa til dei : « Kom og følg meg , så skal eg gjera dykk til menneskefiskarar ! »
Då gjekk dei beint frå garna sine og følgde han .
Då Jesus kom litt lenger fram , fekk han sjå Jakob , son til Sebedeus , og Johannes , bror hans . Dei sat i båten og bøtte garna .
Då kalla han dei , og dei lét far sin , Sebedeus , bli att i båten saman med arbeidskarane og følgde Jesus .
Så kom dei til Kapernaum , og då det vart sabbat , gjekk han inn i synagogen og underviste .
Alle var fulle av undring over læra hans , for han lærte dei med myndig tale og ikkje som dei skriftlærde .
No var det i synagogen deira ein mann med ei urein ånd . Han sette i å ropa :
« Kva vil du oss , Jesus frå Nasaret ? Er du komen for å øydeleggja oss ? Eg veit kven du er : Guds Heilage ! »
Men Jesus truga ånda og sa : « Tei still og far ut av han ! »
Og ånda reiv og sleit i mannen , skreik høgt og fór ut av han .
Då vart alle gripne av otte og undring ; dei snakka i munnen på kvarandre og sa : « Kva er dette ? Ei ny , mektig lære ! Han byd til og med dei ureine åndene , og dei lyder han . »
Og ordet om han fór snart over heile Galilea-området .
Frå synagogen gjekk dei heim til Simon og Andreas saman med Jakob og Johannes .
Svigermor til Simon låg sjuk og hadde feber , og dei fortalde det straks til Jesus .
Han gjekk bort til henne , tok henne i handa og reiste henne opp . Då sleppte feberen henne , og ho stelte for dei .
Då det vart kveld og sola gjekk ned , kom dei til han med alle som var sjuke eller hadde vonde ånder .
Heile byen var samla utanfor døra .
Han lækte mange som leid av ulike sjukdomar , og dreiv ut mange vonde ånder . Men han lét ikkje dei vonde åndene få tala , for dei visste kven han var .
Morgonen etter , medan det endå var mørkt , stod Jesus opp , gjekk ut og drog til ein aud stad . Der bad han .
Simon og dei som var med han , skunda seg etter ,
og då dei fann han , sa dei : « Alle leitar etter deg ! »
Men han svara : « Lat oss fara vidare til småbyane her omkring , så eg kan forkynna der òg . Det er difor eg er komen . »
Så drog han omkring i heile Galilea , forkynte i synagogane deira og dreiv ut dei vonde åndene .
Ein mann som var spedalsk , kom til han , fall på kne og bad : « Dersom du vil , kan du gjera meg rein . »
Jesus fekk inderleg medkjensle med han , rette ut handa og rørte ved han . « Eg vil » , sa han . « Bli rein ! »
Med det same var sjukdomen borte , og mannen vart rein .
Jesus tala strengt til han og sende han straks bort .
« Sjå til at du ikkje seier eit ord til nokon om dette » , sa han . « Men gå og vis deg for presten og ber fram dei offer for reinsinga di som Moses har gjeve påbod om . Det skal vera eit vitnemål for dei . »
Men mannen gjekk av stad og gav seg til å fortelja om det som hadde hendt ; han gjorde det kjent vidt og breitt . Difor kunne ikkje Jesus visa seg i nokon by lenger . Han heldt seg utanfor byane , på aude stader . Men folk kom til han frå alle kantar .
Nokre dagar seinare kom Jesus til Kapernaum att , og det vart kjent at han var heime .
Det samla seg så mange at dei ikkje fekk rom , ikkje framfor døra eingong . Og han forkynte Ordet for dei .
Då kom dei til han med ein som var lam . Det var fire mann som bar han .
Men sidan dei ikkje kunne koma fram til han for alt folket , braut dei opp taket over den staden der Jesus var , laga ei opning og firte ned båra som den lamme låg på .
Då Jesus såg trua deira , sa han til den lamme : « Son , syndene dine er tilgjevne . »
No sat det nokre skriftlærde der . Dei tenkte i hjartet :
« Korleis kan han seia noko slikt ? Han spottar Gud ! Kven andre kan tilgje synder enn éin – det er Gud ? »
Straks visste Jesus i ånda at dei tenkte slik , og han sa til dei : « Kvifor går de med slike tankar i hjartet ?
Kva er lettast å seia til den lamme : ‘ Syndene dine er tilgjevne ’ eller : ‘ Stå opp , ta båra di og gå ’ ?
Men for at de skal vita at Menneskesonen har makt på jorda til å tilgje synder » – og no talar han til den lamme –
« så seier eg deg : Stå opp , ta båra di og gå heim ! »
Då reiste mannen seg , tok straks båra si og gjekk ut framfor dei alle , så dei vart reint frå seg av undring . Dei lova Gud og sa : « Noko slikt har vi aldri sett . »
Jesus gjekk ut langsmed sjøen att . Der kom det mykje folk til han , og han underviste dei .
Då han gjekk vidare , fekk han sjå Levi , son til Alfeus , som sat på tollbua . Jesus sa til han : « Følg meg ! » Då reiste han seg og følgde han .
Sidan var Jesus gjest i huset hans , og mange tollarar og syndarar var til bords saman med Jesus og læresveinane hans , for det var mange som følgde han .
Då dei skriftlærde mellom farisearane såg at han åt saman med syndarar og tollarar , sa dei til læresveinane : « Et han saman med tollarar og syndarar ? »
Jesus høyrde det og sa til dei : « Det er ikkje dei friske som treng lege , men dei som har vondt . Eg er ikkje komen for å kalla rettferdige , men syndarar . »
Farisearane og læresveinane til Johannes heldt faste . Folk kom og spurde Jesus : « Kvifor fastar ikkje dine læresveinar når læresveinane til Johannes og læresveinane til farisearane gjer det ? »
« Kan vel bryllaupsgjestene fasta medan brudgomen er hos dei ? » svara Jesus . « Så lenge dei har brudgomen hos seg , kan dei ikkje fasta .
Men det skal koma ei tid då brudgomen blir teken frå dei , og når den dagen kjem , då skal dei fasta .
Ingen syr ein lapp av ukrympa tøy på eit gammalt klesplagg . For då riv den nye bota med seg eit stykke av det gamle plagget , og rifta blir verre .
Og ingen fyller ny vin i gamle skinnsekker . For då sprengjer vinen sekkene , vinen renn ut , og sekkene blir øydelagde . Nei , ny vin i nye skinnsekker ! »
Ein gong Jesus gjekk langsmed kornåkrane på sabbaten , tok læresveinane hans til å riva av aks medan dei gjekk .
Då sa farisearane til han : « Sjå , kvifor gjer dei slikt som ingen har lov til på sabbaten ? »
Han svara : « Har de aldri lese kva David gjorde då han var i naud og både han og mennene hans svalt ?
Han gjekk inn i Guds hus den tid Abjatar var øvsteprest , og åt skodebrøda , dei som berre prestane har lov til å eta . Han gav òg til dei som var med han . »
Og Jesus sa til dei : « Sabbaten vart til for mennesket og ikkje mennesket for sabbaten .
Difor er Menneskesonen herre over sabbaten òg . »
Han gjekk inn i synagogen att . Der var det ein mann som hadde ei visna hand .
Og dei heldt auge med Jesus om han ville lækja mannen på sabbaten , så dei kunne få noko å klaga han for .
Men han sa til mannen med den visne handa : « Reis deg og kom fram ! »
Så spurde han dei andre : « Kva har ein lov til på sabbaten ? Å gjera godt eller gjera vondt , berga liv eller drepa ? » Men dei svara ikkje .
Då såg han på dei som stod omkring , harm og sorgfull fordi dei hadde så harde hjarte . Og han sa til mannen : « Rett fram handa ! » Mannen så gjorde , og handa hans vart god att .
Men farisearane gjekk ut , og saman med herodianarane tok dei straks til å leggja planar mot Jesus for å ta livet av han .
Så drog Jesus med læresveinane sine ned til sjøen , og ein stor folkehop frå Galilea følgde han . Og frå Judea
og Jerusalem , frå Idumea og landet bortanfor Jordan og frå bygdene kring Tyros og Sidon kom dei til han i store flokkar , for dei hadde høyrt om alt han gjorde .
Då sa han til læresveinane at dei skulle halda ein båt klar for han , om folket skulle trengja for hardt innpå han .
For han lækte mange , så alle som hadde plager , trengde seg fram for å røra ved han .
Og når dei ureine åndene såg han , kasta dei seg ned for han og ropa : « Du er Guds Son ! »
Men han truga dei og forbaud dei strengt å gjera kjent kven han var .
Så gjekk Jesus opp i fjellet . Han kalla til seg dei han ville , og dei kom til han .
Han peika ut tolv , { { som han òg kalla apostlar , } } for at dei skulle vera med han , og for at han kunne senda dei ut for å forkynna
og ha makt til å driva ut vonde ånder .
{ { Han peika ut dei tolv : } } Det var Simon , som han kalla Peter ,
Jakob , son til Sebedeus , og Johannes , bror hans – desse to kalla han Boanerges , det tyder toresøner –
og Andreas , Filip og Bartolomeus , Matteus , Tomas og Jakob , son til Alfeus , Taddeus , Simon Kananeos
og Judas Iskariot , han som sveik han .
Med det same han kom heim , strøymde folk på nytt saman , så Jesus og læresveinane ikkje eingong fekk tid til å eta .
Då hans eigne fekk høyra det , fór dei av stad for å ta hand om han . « Han må vera reint ifrå seg » , sa dei .
Men dei skriftlærde som var komne frå Jerusalem , sa : « Beelsebul har fare i han ! Det er ved hjelp av herskaren over dei vonde åndene at han driv dei vonde åndene ut . »
Då kalla han dei til seg og tala til dei i likningar : « Korleis kan Satan driva ut Satan ?
Kjem eit rike i strid med seg sjølv , kan det riket ikkje bli ståande ,
og kjem eit hus i strid med seg sjølv , kan det huset ikkje bli ståande .
Har no Satan sett seg opp mot seg sjølv og er komen i strid med seg sjølv , kan han ikkje stå seg . Det er ute med han .
Men ingen kan gå inn i huset til den sterke og røva det han eig , om han ikkje først har bunde den sterke . Då kan han plyndra huset hans .
Sanneleg , eg seier dykk : Alt skal menneska få tilgjeving for , både synder og spott , kor mykje dei enn spottar .
Men den som spottar Den heilage ande , får i all æve ikkje tilgjeving , men er skuldig i evig synd . »
Dette sa han fordi dei hadde sagt : « Han har ei urein ånd i seg . »
Då kom Jesu mor og syskena hans . Dei vart ståande utanfor , men sende bod inn og bad han koma ut .
Det sat ein stor flokk omkring han , og dei sa til han : « Mor di og brørne dine { { og systrene dine } } står utanfor og spør etter deg . »
Jesus svara : « Kven er mor mi og syskena mine ? »
Og han såg på dei som sat omkring han , og sa : « Sjå , her er mor mi og syskena mine !
Den som gjer Guds vilje , er bror min , syster mi og mor mi . »
Jesus tok igjen til å undervisa folket nede ved sjøen . Då samla det seg så mykje folk omkring han at han gjekk ut i ein båt og sat i den utpå sjøen , medan heile folkemengda stod inne på stranda .
Han underviste dei om mange ting og la fram læra si i likningar .
« Høyr ! » sa han . « Ein såmann gjekk ut for å så .
Og då han sådde , fall noko attmed vegen , og fuglane kom og åt det opp .
Noko fall på steingrunn , der det var lite jord , og det skaut opp straks fordi det var så grunt .
Men då sola steig , sveid det av og visna , for det hadde ikkje rot .
Noko fall mellom klunger , og klungeren voks opp og kvelte det , så det ikkje gav grøde .
Men noko fall i god jord . Det skaut opp , voks og gav grøde : tretti , seksti , ja , hundre gonger det som var sådd . »
Og han sa : « Den som har øyre å høyra med , høyr ! »
Då han vart åleine med dei tolv og dei andre som var med han , spurde dei han om likningane .
Han svara : « Til dykk er løyndomen om Guds rike gjeven . Men til dei som er utanfor , blir alt gjeve i likningar ,
for at dei skal sjå og sjå , men ikkje skilja , høyra og høyra , men ikkje forstå , så dei ikkje vender om og får tilgjeving . »








Sidan sa han til dei : « Når dei kjem inn med ei oljelampe , set dei henne då under eit kar eller under senga ? Set dei ikkje lampa på ein haldar ?
For ingenting er løynt utan at det skal bli synleg , og ingenting er gøymt utan at det skal koma for dagen .
Om nokon har øyre å høyra med , så høyr ! »
Og han sa til dei : « Akta vel på det de høyrer ! I det same målet de sjølve måler med , skal det målast opp til dykk , og endå meir skal de få .
For den som har , skal få ; men den som ikkje har , skal mista jamvel det han har . »
Han sa : « Med Guds rike er det slik : Det er som når ein mann har sådd kornet i jorda .
Han søv og står opp , det blir natt og det blir dag , og kornet gror og veks ; han veit ikkje korleis det går til .
Av seg sjølv ber jorda grøde , først strå , så aks , så fulle korn i akset .
Så snart grøda er mogen , svingar han sigden , for hausten er komen . »
Og han sa : « Kva skal vi samanlikna Guds rike med ? Kva likning skal vi bruka ?
Det er som sennepsfrøet . Når det blir sådd , er det mindre enn noko anna frø på jorda .
Men når det er sådd , skyt det opp og blir større enn alle hagevokstrar og får så store greiner at fuglane under himmelen kan byggja reir i skuggen av det . »
Med mange slike likningar tala han ordet til dei , så mykje dei var i stand til å høyra .
Utan likningar tala han ikkje til folket . Men når han var åleine med læresveinane sine , forklara han alt for dei .
Då det leid til kvelds same dagen , sa han til dei : « Lat oss fara over til andre sida av sjøen . »
Dei lét folkemengda bli att og tok han med seg i båten der han sat . Andre båtar følgde òg med .
Då kom det ein hard kvervelstorm , og bølgjene slo inn i båten så han heldt på å gå full .
Jesus låg i bakskuten og sov på ei pute . Dei vekte han og sa : « Meister , bryr du deg ikkje om at vi går under ? »
Då reiste han seg , truga vinden og sa til sjøen : « Tei og ver still ! » Då gav vinden seg , og det vart blikande stilt .
Og han sa til dei : « Kvifor er de så redde ? Trur de enno ikkje ? »
Men då vart dei endå reddare og sa seg imellom : « Kven er dette ? Både vind og sjø lyder han ! »
Så kom dei over til andre sida av sjøen , til Gerasenar-landet .
Då Jesus steig ut av båten , kom det straks ein mann imot han frå gravhòlene . Han hadde ei urein ånd i seg
og heldt til der i gravene . Ingen greidde å binda han lenger , ikkje eingong med lenkjer .
For han hadde ofte vore bunden , både med fotjern og lenkjer , men han hadde rive lenkjene av seg og sprengt fotjerna , og det var ingen som rådde med han .
Natt og dag var han i gravhòlene og i fjella og skreik og skamslo seg sjølv med steinar .
Då han no fekk sjå Jesus langt borte , kom han springande , kasta seg ned for han
og ropa høgt : « Kva vil du meg , Jesus , du Son av Gud , Den høgste ? Eg byd deg ved Gud : Pin meg ikkje ! »
For Jesus hadde sagt til han : « Far ut av mannen , du ureine ånd ! »
No spurde Jesus han : « Kva er namnet ditt ? » « Legion er namnet mitt » , svara han , « for vi er mange . »
Og han naudbad Jesus at han ikkje måtte driva dei ut av området .
Det gjekk ein stor griseflokk og beitte der attmed fjellet ,
og dei ureine åndene bad han : « Send oss bort til grisene , så vi kan fara inn i dei ! »
Det lét han dei gjera . Då fór dei ureine åndene ut av mannen og inn i grisene , og flokken , om lag to tusen dyr , sette utfor stupet og ned i sjøen , og der drukna dei .
Dei som gjette grisene , sprang av stad og fortalde om det i byen og grendene omkring . Og folk drog ut og ville sjå kva som hadde hendt .
Då dei kom fram til Jesus , fekk dei sjå han som hadde hatt alle dei vonde åndene i seg , sitja der påkledd og med sitt fulle vit . Då vart dei redde .
Dei som hadde sett på , fortalde korleis det hadde bore til med han som hadde hatt dei vonde åndene , og med grisene .
Då bad dei Jesus dra bort frå området deira .
Jesus gjekk i båten , og han som hadde hatt dei vonde åndene , bad om å få vera med han .
Men Jesus gav han ikkje lov til det . Han sa : « Gå heim til dine og fortel kor store ting Herren har gjort for deg , og kor god han har vore mot deg . »
Så gjekk han av stad og tok til å fortelja rundt omkring i Dekapolis om alt det Jesus hadde gjort for han . Og alle undra seg .
Då Jesus var komen over til andre sida att med båten , samla mykje folk seg om han . Medan han var nede ved sjøen ,
kom ein av synagogeforstandarane ; han heitte Jairus . Då han fekk sjå Jesus , kasta han seg ned for føtene hans
og bad han inderleg : « Dotter mi held på å døy . Kom og legg hendene på henne så ho kan bli frisk og få leva . »
Jesus gjekk med han , og ein stor folkehop følgde etter og trengde seg innpå han .
Det var ei kvinne der som hadde hatt blødingar i tolv år .
Ho hadde lide mykje hos mange legar , og ho hadde brukt alt ho eigde , utan å få hjelp ; det hadde heller vorte verre med henne .
Ho hadde fått høyra om Jesus , og no kom ho bakanfrå i folkemengda og rørte ved kappa hans .
For ho tenkte : « Om eg så berre får ta i kleda hans , blir eg frisk . »
Då stansa blodet med ein gong , og ho kjende det på seg at ho var lækt og kvitt plaga .
Med det same kjende Jesus at det gjekk ei kraft ut frå han , og han snudde seg i mengda og spurde : « Kven var det som rørte ved kleda mine ? »
« Du ser korleis folket trengjer seg innpå deg » , svara læresveinane , « og så spør du kven som rørte ved deg ! »
Men Jesus såg seg om etter den som hadde gjort det .
Kvinna var så redd at ho skalv , for ho visste kva som hadde hendt med henne . No kom ho og kasta seg ned for han og fortalde han alt som det var .
Då sa han til henne : « Trua di har frelst deg , dotter . Gå i fred . Ver frisk og kvitt plaga di . »
Før han hadde tala ut , kom det folk frå huset til synagogeforstandaren og sa : « Dotter di er død . Kvifor bryr du meisteren lenger ? »
Jesus høyrde det som vart sagt , og sa til synagogeforstandaren : « Ver ikkje redd , berre tru ! »
Han lét ingen andre følgja med seg enn Peter , Jakob og Johannes , bror til Jakob .
Då dei kom heim til synagogeforstandaren og han såg alt oppstyret og folket som gret og bar seg ,
gjekk han inn og sa til dei : « Kva er det de ståkar og græt for ? Barnet er ikkje død ; ho søv . »
Dei berre lo av han . Men han dreiv dei ut , alle saman , og tok med seg far og mor til barnet og dei som var med han , og gjekk inn der barnet låg .
Så tok han henne i handa og sa : « Talita kumi ! » Det tyder : « Vesle jente , eg seier deg : Stå opp ! »
Og straks stod jenta opp og gjekk omkring ; ho var tolv år . Då vart dei reint ifrå seg av undring .
Men Jesus forbaud dei strengt å la nokon få vita det , og sa at dei skulle gje henne noko å eta .
Sidan gjekk han derifrå og kom til heimstaden sin , og læresveinane følgde han .
Då sabbaten kom , tok han til å undervisa i synagogen . Mange som høyrde han , var fulle av undring og sa : « Kvar har han dette frå ? Kva er det for ein visdom han har fått ? Og slike mektige gjerningar som han gjer !
Er ikkje dette tømmermannen , son til Maria og bror til Jakob og Joses og Judas og Simon ? Og bur ikkje systrene hans her hos oss ? » Og dei vart forarga og avviste han .
Men Jesus sa til dei : « Ein profet blir ikkje vanvørd andre stader enn på heimstaden sin , hos slektningane sine og i sitt eige hus . »
Han kunne ikkje gjera noka mektig gjerning der ; han berre la hendene på nokre få sjuke og lækte dei .
Og han undra seg over at dei var så vantruande . Så drog han rundt i landsbyane der omkring og underviste .
Jesus kalla til seg dei tolv og tok til å senda dei ut , to og to , og gav dei makt over dei ureine åndene .
Han sa til dei at dei ikkje skulle ta noko anna med seg på vegen enn ein stav – ikkje brød , ikkje veske , ikkje koparmyntar i beltet .
Dei skulle ha sandalar på føtene , men ikkje ha på seg meir enn éin kjortel .
Og han sa til dei : « Når de har teke inn i eit hus , så ver der til de fer vidare .
Og er det nokon stad dei ikkje tek imot dykk og ikkje vil høyra på dykk , skal de fara derifrå og rista støvet av føtene . Det skal vera eit vitnemål mot dei . »
Så tok dei ut og forkynte for folket at dei skulle venda om .
Dei dreiv ut mange vonde ånder og salva mange sjuke med olje og lækte dei .
Kong Herodes fekk òg høyra om Jesus , for no var namnet hans vide kjent . Somme sa : « Døyparen Johannes er reist opp frå dei døde . Difor er desse kreftene verksame i han . »
Andre sa : « Han er Elia » , og endå andre : « Han er ein profet , som ein av dei gamle profetane . »
Men då Herodes høyrde det , sa han : « Det er Johannes , han som eg lét halshogga . Han er vekt opp att . »
For Herodes hadde sendt ut folk for å gripa Johannes , kasta han i fengsel og binda han . Dette gjorde han for Herodias' skuld . Henne hadde Herodes gift seg med , endå ho var kona til Filip , bror hans .
Og Johannes hadde sagt til han : « Du har ikkje lov til å ha kona til bror din . »
Difor var Herodias ute etter han og ville få han drepen , men ho greidde det ikkje .
For Herodes hadde respekt for Johannes ; han visste at han var ein rettferdig og heilag mann , og han heldt si hand over han . Når han høyrde Johannes , vart han uroleg og rådvill . Likevel høyrde han gjerne på han .
Men så baud det seg eit høve : På åremålsdagen sin heldt Herodes eit festmåltid for stormennene sine og for offiserane og dei fremste i Galilea .
Då kom dotter til Herodias inn og dansa . Herodes og gjestene vart så oppglødde over dette at kongen sa til jenta : « Be meg om kva du vil , så skal eg gje deg det . »
Han svor på det og sa : « Kva du enn bed meg om , skal du få , om det så er halve kongeriket mitt . »
Ho gjekk ut og spurde mor si : « Kva skal eg be om ? » « Hovudet til døyparen Johannes » , svara ho .
Straks skunda ho seg inn til kongen og bar fram ønsket sitt : « Eg vil at du no med det same skal gje meg hovudet til døyparen Johannes på eit fat . »
Kongen vart svært sorgfull , men fordi han hadde svore , og av omsyn til gjestene , ville han ikkje seia nei til henne .
Han sende straks ein bøddel i veg med bod om å henta hovudet til Johannes . Bøddelen gjekk og hogg hovudet av Johannes i fengselet .
Så kom han med hovudet på eit fat og lét jenta få det , og ho gav det til mor si .
Då læresveinane hans fekk høyra dette , kom dei og henta liket og la det i ei grav .
Apostlane samla seg atter hos Jesus og fortalde han om alt dei hadde gjort , og alt dei hadde lært folket .
Då sa han til dei : « Kom med meg til ein aud stad der vi kan vera åleine , og kvil dykk litt ! » For det var så mange som kom og gjekk at dei fekk ikkje tid til å eta eingong .
Så drog dei ut med båten til ein aud stad for å vera for seg sjølve .
Men mange såg at dei drog bort , og kjende dei att , og frå alle byane kom folk springande og nådde fram før dei .
Då Jesus steig i land , fekk han sjå ei stor folkemengd . Han fekk inderleg medkjensle med dei , for dei var som sauer utan gjetar . Og han gav seg til å undervisa dei om mange ting .
Men då det leid langt på dag , kom læresveinane til han og sa : « Dette er ein aud stad , og dagen lid .
Send folket frå deg , så dei kan gå bort i grendene og landsbyane her omkring og kjøpa seg noko å eta . »
« De skal gje dei mat ! » svara Jesus . Dei sa : « Skal vi gå og kjøpa brød for to hundre denarar , så dei kan få seg mat ? »
« Kor mange brød har de ? » spurde han . « Gå og sjå etter ! » Då dei hadde gjort det , sa dei : « Fem brød og to fiskar . »
Då sa han at dei skulle la alle setja seg saman i matlag i det grøne graset .
Og dei slo seg ned , rad på rad – somme på hundre og somme på femti .
Så tok Jesus dei fem brøda og dei to fiskane , såg opp mot himmelen og bad takkebøna . Og han braut brødet og gav det til læresveinane , så dei skulle by rundt til folket . Dei to fiskane delte han òg ut , så alle fekk .
Og alle åt og vart mette .
Etterpå samla dei opp det som var att av brøda og fiskane , og det vart tolv fulle korger .
Det var fem tusen menn som hadde fått mat .
Straks etter nøydde Jesus læresveinane til å gå i båten og fara føre over til andre sida , til Betsaida , medan han sjølv sende folket av stad .
Då han hadde teke farvel , gjekk han opp i fjellet for å be .
Då kvelden kom , var båten midt ute på sjøen , og Jesus var åleine på land .
Han såg at dei sleit og rodde tungt , for dei hadde vinden imot seg . I den fjerde nattevakta kom han gåande mot dei på sjøen . Han ville gå framom ,
men då dei såg han gå på vatnet , trudde dei at det var eit gjenferd , og skreik høgt ,
for alle såg han og vart gripne av redsle . Men i det same tala Jesus til dei : « Ver ved godt mot ! Det er eg , ver ikkje redde ! »
Så steig han opp i båten til dei , og vinden stilna . Men dei var reint ifrå seg av undring .
For dei hadde ikkje teke lærdom av det som hadde hendt med brøda , så harde var hjarta deira .
Då dei hadde fare over sjøen , kom dei til Gennesaret og la til lands der .
Straks dei steig ut av båten , kjende folk han att ,
og dei sprang rundt i heile nabolaget og tok til å bera dei sjuke på bårer dit dei høyrde at han var .
Kvar han enn kom , til landsbyar , byar eller grender , sette folk dei sjuke ut på torget . Og dei bad om at dei i det minste måtte få røra ved dusken på kappefliken hans . Og alle som tok i han , vart friske .
Farisearane og nokre skriftlærde som var komne frå Jerusalem , samla seg om Jesus .
Då la dei merke til at nokre av læresveinane hans åt med ureine hender , det vil seia utan å skylja dei .
For farisearane og alle andre jødar heller litt vatn over hendene før dei et . Slik held dei fast ved overleveringa frå dei gamle .
Og når dei kjem frå torget , et dei ikkje noko utan å ha teke eit reinsingsbad . Dei har òg mange andre skikkar som dei har overteke og held fast på , så som å dyppa skåler og krus og kjelar i vatn .
Difor spurde farisearane og dei skriftlærde han : « Kvifor følgjer ikkje læresveinane dine overleveringa frå dei gamle , men et med vanheilage hender ? »
Då sa Jesus : « Jesaja profeterte rett om dykk , hyklarar , slik det står skrive : Dette folket ærar meg med leppene , men hjartet er langt borte frå meg .
Fåfengt dyrkar dei meg , for det dei lærer , er menneskebod .

Og han sa til dei : « Ja , de fer fint fram ! De set Guds bod ut av kraft så dykkar eiga overlevering kan gjelda !
Moses har sagt : ‘ Æra far din og mor di ’ , og : ‘ Den som talar vondord mot far sin eller mor si , skal døy ’ .
Men de godkjenner likevel at nokon seier til far sin eller mor si : ‘ Den hjelpa du skulle hatt frå meg , skal vera ein korban ’ – det er ei gåve til tempelet .
Då lèt de han ikkje få gjera noko for far eller mor .
Slik set de Guds ord til sides av omsyn til den overleveringa de har gjeve vidare . Og slikt gjer de mykje av . »
Så kalla han folket saman att og sa : « Høyr på meg alle , og forstå !
Ikkje noko av det som kjem inn i mennesket utanfrå , kan gjera det ureint . Nei , det er det som går ut av mennesket , som gjer mennesket ureint .
{ { Den som har øyre å høyra med , høyr ! } } »
Då han var komen i hus , bort frå folket , spurde læresveinane han om likninga .
« Forstår de ikkje noko , de heller ? » sa han . « Skjønar de ikkje at ingen ting av det som kjem inn i mennesket utanfrå , kan gjera det ureint ?
Det kjem då ikkje inn i hjartet , men fer ned i magen og ut dit det skal . » Dermed slo han fast at all mat er rein .
Og han la til : « Det er det som går ut av mennesket , som gjer mennesket ureint .
For innanfrå , frå menneskehjartet , kjem dei vonde tankane : hor , tjuveri , mord ,
ekteskapsbrot , eigesjuke , vondskap , svik , utukt , misunnelege auge , spott , hovmod , vitlaus ferd .
All denne vondskapen kjem innanfrå og gjer mennesket ureint . »
Så tok han ut derifrå og fór til Tyros-området . Der gjekk han inn i eit hus og ville ikkje at nokon skulle vita det . Men det kunne ikkje haldast løynt .
Ei kvinne der på staden hadde ei dotter som hadde ei urein ånd i seg . Då ho fekk høyra om Jesus , kom ho straks og kasta seg ned for føtene hans .
Denne kvinna var gresktalande , av syrisk-fønikisk ætt . Og ho bad han driva den vonde ånda ut av dotter hennar .
Men Jesus sa til henne : « Lat først borna få eta seg mette . Det er ikkje rett å ta brødet frå borna og kasta det til hundane . »
« Det er sant , Herre » , svara ho , « men hundane under bordet et då smulane etter borna . »
Då sa han til henne : « Fordi du sa dette , seier eg deg : Gå heim , den vonde ånda har fare ut av dotter di . »
Då ho kom heim , fann ho barnet liggjande på senga . Den vonde ånda hadde fare ut .
Sidan drog Jesus bort att frå Tyros-området . Han tok vegen om Sidon og drog mot Galileasjøen gjennom Dekapolis-landet .
Der førte dei til han ein mann som var døv og hadde vondt for å tala , og dei bad han leggja hendene på han .
Jesus tok han med seg bort frå folket . Han stakk fingrane sine i øyra hans , tok spytt og rørte ved tunga hans .
Så såg han opp mot himmelen , sukka og sa til han : « Effata ! » – det tyder : « Lat deg opp ! »
Med det same vart øyra hans opna , og bandet som batt tunga hans , vart løyst så han tala reint .
Jesus forbaud dei å seia det til nokon . Men di meir han forbaud det , di meir gjorde dei det kjent .
Folk undra seg storleg og sa : « Alt han har gjort , er godt . Han får døve til å høyra og stumme til å tala . »
Ein annan gong på den tida var mykje folk samla , og dei hadde ikkje noko å eta . Då kalla Jesus læresveinane til seg og sa :
« Eg synest inderleg synd på folket . No har dei alt vore hos meg i tre dagar , og dei har ikkje noko å eta .
Lèt eg dei fara svoltne heim , blir dei reint utmatta på vegen ; for somme av dei har kome langt bortanfrå . »
« Kvar kan ein få tak i brød til å metta alle desse her i øydemarka ? » svara læresveinane .
« Kor mange brød har de ? » spurde Jesus . « Sju » , svara dei .
Då bad han folket setja seg på marka . Så tok han dei sju brøda , bad takkebøna , braut dei og gav til læresveinane så dei skulle dela dei ut , og dei delte ut til folket .
Nokre få småfiskar hadde dei òg . Jesus velsigna dei og sa at dei òg skulle delast ut .
Dei åt og vart mette . Etterpå samla dei opp brødstykka som var til overs , sju store korger .
Det var omkring fire tusen menneske der . Og han lét dei dra heim .
Straks etter gjekk han i båten med læresveinane og kom til bygdene ved Dalmanuta .
No kom farisearane og gav seg i ordskifte med Jesus . Dei ville setja han på prøve og bad om eit teikn frå himmelen .
Då sukka han djupt og sa : « Kvifor krev denne slekta eit teikn ? Sanneleg , eg seier dykk : Denne slekta skal aldri få noko teikn . »
Dermed gjekk han frå dei , steig i båten og drog over til andre sida .
Men læresveinane hadde gløymt å ta med brød . Dei hadde berre eit einaste brød med seg i båten .
Då gav Jesus seg til å åtvara dei og sa : « Pass dykk og hald dykk unna surdeigen til farisearane og surdeigen til Herodes ! »
Men dei snakka seg imellom om at dei ikkje hadde brød .
Jesus merka det og sa til dei : « Kvifor snakkar de om at de ikkje har brød ? Ser de enno ingenting ? Skjønar de ikkje ? Har de så harde hjarte ?
De har auge – ser de ikkje ? De har øyre – høyrer de ikkje ?



Så kom dei til Betsaida . Der førte dei ein blind mann til Jesus og bad han røra ved han .
Jesus tok den blinde i handa og leidde han ut av landsbyen . Så spytta han på auga hans , la hendene på han og spurde : « Ser du noko ? »
Mannen såg opp og sa : « Eg ser menneske . For eg skimtar noko som liknar tre , som går omkring . »
Så la Jesus på nytt hendene over auga hans . Då braut synet hans fram . Han vart god att og kunne sjå alt klårt .
Og Jesus sende han heim . « Men gå ikkje inn i landsbyen { { og sei det ikkje til nokon der } } ! » sa han .
Sidan fór Jesus og læresveinane hans bort til landsbyane ved Cæsarea Filippi . På vegen spurde han læresveinane : « Kven seier folk at eg er ? »
Dei svara : « Somme seier døyparen Johannes , andre Elia og atter andre ein av profetane . »
« Og de » , spurde han , « kven seier de at eg er ? » Då svara Peter : « Du er Messias . »
Men han forbaud dei strengt å snakka om han til nokon .
Då tok Jesus til å læra dei : « Menneskesonen må lida mykje og bli vraka av dei eldste , overprestane og dei skriftlærde . Han skal bli slegen i hel , og tre dagar etter skal han stå opp att . »
Dette tala han ope om . Då tok Peter han til sides og gav seg til å tala han til rette .
Men Jesus snudde seg , såg på læresveinane og sa strengt til Peter : « Vik bak meg , Satan ! Du har ikkje tanke for det som Gud vil , berre for det som menneske vil . »
Sidan kalla han til seg folket og læresveinane sine og sa til dei : « Vil nokon følgja etter meg , må han seia nei til seg sjølv og ta krossen sin opp og følgja meg .
For den som vil berga livet sitt , skal mista det . Men den som mistar livet sitt for mi skuld og for evangeliet , skal berga det .
Kva gagnar det eit menneske om det vinn heile verda , men taper si sjel ?
Og kva kan eit menneske gje til vederlag for si sjel ?
For den som skjemmest ved meg og orda mine i denne utrue og syndige slekta , skal òg Menneskesonen skjemmast ved når han kjem i sin Fars herlegdom saman med dei heilage englane . »












Og han la til : « Sanneleg , eg seier dykk : Somme av dei som står her , skal ikkje smaka døden før dei får sjå at Guds rike har kome med kraft . »
Seks dagar etter tok Jesus med seg Peter , Jakob og Johannes og førte dei opp på eit høgt fjell , der dei var åleine . Då vart han forvandla for auga deira ,
og kleda hans vart så skinande kvite at ingen som bleikjer klede her på jorda , kan få dei så kvite .
Elia synte seg for dei saman med Moses , og dei snakka med Jesus .
Då tok Peter til orde og sa til Jesus : « Rabbi , det er godt at vi er her . Lat oss byggja tre hytter , ei til deg , ei til Moses og ei til Elia . »
Han visste ikkje kva han skulle seia , for dei vart så redde .
Då kom det ei sky og la skugge over dei , og frå skya kom det ei røyst : « Dette er Son min , han som eg elskar . Høyr han ! »
Men best dei såg seg omkring , såg dei ingen annan enn Jesus ; berre han var hos dei .
På vegen ned frå fjellet forbaud han dei å fortelja nokon kva dei hadde sett , før Menneskesonen hadde stått opp frå dei døde .
Dei merka seg det ordet og diskuterte med kvarandre kva det er å stå opp frå dei døde .
« Kvifor seier dei skriftlærde at først må Elia koma ? » spurde dei .
Jesus svara : « Elia kjem først og set alt i rett skikk . Kvifor står det så skrive om Menneskesonen at han skal lida mykje og bli vanvørd ?
Men eg seier dykk : Elia er alt komen , og dei gjorde med han som dei ville , slik det står skrive om han . »
Då dei kom tilbake til dei andre læresveinane , såg dei at ei stor folkemengd var samla omkring dei , og nokre skriftlærde som var i ordskifte med dei .
Straks folket fekk auge på Jesus , vart dei gripne av otte og undring , og dei sprang imot han og helsa .
« Kva er det de er usamde om ? » spurde han .
Ein i flokken svara : « Meister , eg er komen til deg med son min ; han har ei ånd som gjer han stum .
Når ho tek tak i han , kastar ho han over ende , skummet står ut av munnen , og han skjer tenner og blir heilt stiv . Eg bad læresveinane dine driva ånda ut , men dei makta det ikkje . »
Då sa Jesus til dei : « Du vantruande slekt ! Kor lenge skal eg vera hos dykk ? Kor lenge skal eg halda ut med dykk ? Kom hit til meg med han ! »
Dei førte guten bort til han , og med det same ånda fekk sjå Jesus , reiv og sleit ho i guten så han fall til jorda og velte seg med skum om munnen .
« Kor lenge har han hatt det slik ? » spurde Jesus . « Frå han var liten » , svara faren .
« Ofte har ånda kasta han både i eld og i vatn for å ta livet av han . Men om du kan , så ha medkjensle med oss og hjelp oss ! »
« Om eg kan ? » svara Jesus . « Alt er mogleg for den som trur . »
Straks ropa faren : « Eg trur , hjelp mi vantru ! »
Då Jesus såg folk strøyma til , truga han den ureine ånda og sa : « Du stumme og døve ånd , eg byd deg : Far ut av han , og kom aldri meir tilbake ! »
Då skreik ho høgt , reiv og sleit i han og fór ut . Guten låg livlaus , og alle sa at han var død .
Men Jesus tok han i handa og hjelpte han opp , og han reiste seg .
Då Jesus var komen i hus og læresveinane var åleine med han , spurde dei : « Kvifor kunne ikkje vi driva ut den ånda ? »
Han svara : « Dette slaget kan berre drivast ut med bøn { { og faste } } . »
Dei drog ut derifrå og la vegen gjennom Galilea . Han ville ikkje at nokon skulle vita om det ,
for han heldt på å undervisa læresveinane sine . Han sa til dei : « Menneskesonen skal gjevast over i hendene på menneske ; dei skal slå han i hel . Tre dagar etter skal han stå opp att . »
Men dei skjøna ikkje kva han sa , og dei våga ikkje å spørja han .
Så kom dei til Kapernaum . Og då han vel var heime , spurde han dei : « Kva var det de snakka om på vegen ? »
Dei tagde , for på vegen hadde dei vore usamde om kven som var den største .
Då sette han seg , kalla til seg dei tolv og sa til dei : « Om nokon vil vera den første , må han vera den siste av alle og tenar for alle . »
Så tok han eit lite barn og sette det midt imellom dei . Han la armen om barnet og sa til dei :
« Den som tek imot eit slikt lite barn i mitt namn , tek imot meg . Og den som tek imot meg , tek ikkje imot meg , men han som har sendt meg . »
Johannes sa til han : « Meister , vi såg ein som dreiv ut vonde ånder i ditt namn . Vi freista hindra han sidan han ikkje var i lag med oss . »
Men Jesus sa : « Hindra han ikkje ! For ingen som gjer ei mektig gjerning i mitt namn , kan like etter tala vondt om meg .
Den som ikkje er imot oss , er med oss .
Den som gjev dykk eit beger vatn å drikka fordi de høyrer Kristus til – sanneleg , eg seier dykk : Han skal slett ikkje mista si løn .
Den som lokkar til fall ein av desse små som trur på meg , for han var det betre om dei hadde lagt ein kvernstein om halsen på han og kasta han i havet .
Om handa di lokkar deg til fall , så hogg henne av ! Det er betre for deg at du går lemlesta inn til livet , enn at du har to hender og kjem i helvete , til elden som aldri sloknar ,
{ { der makken deira ikkje døyr og elden ikkje sloknar . } }
Og om foten din lokkar deg til fall , så hogg han av ! Det er betre for deg at du går halt inn til livet , enn at du har to føter og blir kasta i helvete ,
{ { der makken deira ikkje døyr og elden ikkje sloknar . } }
Og om auget ditt lokkar deg til fall , så riv det ut ! Det er betre for deg at du går einøygd inn i Guds rike , enn at du har to auge og blir kasta i helvete ,
der makken deira ikkje døyr og elden ikkje sloknar .
For kvart menneske skal saltast med eld , { { og kvart offer skal saltast med salt . } }
Salt er ein god ting . Men mistar saltet si kraft , korleis skal de då gjera det salt att ? Ha salt i dykk sjølve og hald fred med kvarandre ! »

Så tok han ut derifrå og kom til Judea og til landet bortanfor Jordan . Folket samla seg atter omkring han , og han underviste dei , slik han hadde for vane .
Då kom det nokre farisearar og spurde han : « Har ein mann lov til å skilja seg frå kona si ? » Dei ville setja han på prøve .
« Kva bod fekk de av Moses ? » sa Jesus .
Dei svara : « Moses har gjeve mannen lov til å skriva skilsmissebrev og senda henne frå seg . »
Då sa han til dei : « Fordi hjarta dykkar er så harde , har Moses gjeve dykk dette bodet .
Men i opphavet , då alt vart til , skapte Gud dei som mann og kvinne .
Difor skal mannen forlata far sin og mor si og halda fast ved kvinna si ,
og dei to skal vera éin kropp . Så er dei ikkje lenger to ; dei er éin kropp .
Og det som Gud har bunde saman , skal ikkje menneske skilja . »
Då dei var komne i hus att , spurde læresveinane han om dette .
Han sa til dei : « Den som skil seg frå kona si og gifter seg med ei anna , gjer seg skuldig i ekteskapsbrot mot den første .
Og om ei kvinne skil seg frå mannen sin og gifter seg med ein annan , bryt ho ekteskapet . »
Dei bar småborn til Jesus for at han skulle røra ved dei , men læresveinane viste dei bort .
Då Jesus såg det , vart han sint og sa til dei : « Lat småborna koma til meg og hindra dei ikkje ! For Guds rike høyrer slike til .
Sanneleg , eg seier dykk : Den som ikkje tek imot Guds rike slik som eit lite barn , skal ikkje koma inn i det . »
Så tok han dei inn til seg , la hendene på dei og velsigna dei .
Då Jesus skulle fara derifrå , kom det ein mann springande , fall på kne for han og spurde : « Gode meister , kva skal eg gjera så eg kan arva evig liv ? »
Men Jesus sa til han : « Kvifor kallar du meg god ? Ingen er god utan éin – det er Gud !
Boda kjenner du : Du skal ikkje slå i hel , du skal ikkje bryta ekteskapet , du skal ikkje stela , du skal ikkje vitna falskt , du skal ikkje lura til deg noko , æra far din og mor di . »
Han svara : « Meister , alt dette har eg halde frå eg var ung . »
Då såg Jesus på han og fekk han kjær . Og han sa : « Éin ting manglar du : Gå bort og sel alt du eig , og gjev det til dei fattige ; då skal du få ein skatt i himmelen . Kom så og følg meg ! »
Då han høyrde dette , fór det ein skugge over andletet hans , og han gjekk sorgtung bort , for han eigde mykje .
Då såg Jesus omkring seg og sa til læresveinane sine : « Kor vanskeleg det blir for dei som eig mykje , å koma inn i Guds rike ! »
Læresveinane vart gripne av otte og undring då han sa det . Men Jesus tok til orde att og sa : « Kor vanskeleg det er , borna mine , å koma inn i Guds rike { { for dei som set si lit til rikdom } } .
Det er lettare for ein kamel å gå gjennom eit nålauge enn for ein rik å koma inn i Guds rike . »
Då vart dei reint forstøkte og sa til kvarandre : « Kven kan då bli frelst ? »
Jesus såg på dei og sa : « For menneske er det umogleg , men ikkje for Gud . Alt er mogleg for Gud . »
Då tok Peter til orde og sa : « Kva med oss ? Vi har gått ifrå alt og følgt deg . »
Jesus svara : « Sanneleg , eg seier dykk : Ingen har forlate hus eller brør eller systrer eller mor eller far eller born eller åkrar for mi skuld eller for evangeliet skuld
utan at han skal få det att hundre gonger . Her i denne tida skal han få hus , brør , systrer , mødrer , born og åkrar , men han skal òg bli forfølgd – og i den verda som kjem , skal han få evig liv .
Men mange som er dei første , skal bli dei siste , og dei siste skal bli dei første . »
Dei var no på veg opp til Jerusalem , og Jesus gjekk føre dei . Læresveinane var urolege , og dei som følgde med , var redde . Då samla han atter dei tolv omkring seg og tok til å fortelja dei kva som skulle henda han :
« Sjå , vi dreg opp til Jerusalem , og Menneskesonen skal gjevast over til overprestane og dei skriftlærde . Dei skal dømma han til døden og gje han over til heidningane ,
og dei skal spotta han og spytta på han , piska han og slå han i hel . Og tre dagar etter skal han stå opp att . »
Jakob og Johannes , sønene til Sebedeus , kom til Jesus og sa : « Meister , det er noko vi vil be deg gjera for oss . »
« Kva vil de at eg skal gjera for dykk ? » spurde han .
Dei svara : « Lat oss få sitja attmed deg i din herlegdom , den eine på høgre og den andre på venstre sida di . »
« De veit ikkje kva de bed om » , sa Jesus . « Kan de drikka det begeret eg drikk , eller døypast med den dåpen eg blir døypt med ? »
« Det kan vi » , svara dei . Då sa Jesus til dei : « Det begeret eg drikk , skal de drikka , og den dåpen eg blir døypt med , skal de døypast med .
Men kven som skal sitja på mi høgre og venstre side , er det ikkje mi sak å avgjera . Der skal dei sitja som det er gjort i stand for . »
Då dei ti andre høyrde dette , vart dei sinte på Jakob og Johannes .
Men Jesus kalla dei til seg og sa : « De veit at dei som blir rekna for å vera fyrstar over folka , undertrykkjer dei , og stormennene deira styrer med hard hand .
Men slik er det ikkje blant dykk . Den som vil bli stor blant dykk , skal vera tenaren dykkar ,
og den som vil vera først blant dykk , skal vera slave for alle .
For ikkje eingong Menneskesonen er komen for å la seg tena , men for sjølv å tena og gje livet sitt til løysepenge for mange . »
Så kom dei til Jeriko . Og då Jesus drog ut av byen saman med læresveinane sine og ei stor folkemengd , sat det ein blind tiggar attmed vegen . Han heitte Bartimeus og var son til Timeus .
Då han høyrde at det var Jesus frå Nasaret som kom , sette han i å ropa : « Jesus , du Davids son , miskunna deg over meg ! »
Mange tala hardt til han og bad han teia , men han ropa berre endå høgare : « Du Davids son , miskunna deg over meg ! »
Då stogga Jesus og sa : « Rop på han ! » Dei ropa på den blinde og sa til han : « Ver ved godt mot ! Reis deg opp ! Han kallar på deg . »
Mannen kasta av seg kappa , sprang opp og kom bort til Jesus .
« Kva vil du at eg skal gjera for deg ? » spurde Jesus . Den blinde svara : « Rabbuni , lat meg få att synet ! »
Då sa Jesus til han : « Gå du ! Trua di har frelst deg . » Med det same kunne han sjå , og han følgde Jesus på vegen .

Då dei nærma seg Jerusalem og var komne til Betfage og Betania ved Oljeberget , sende Jesus to av læresveinane i veg
og sa til dei : « Gå bort i den landsbyen som ligg framfor dykk ! Straks de kjem inn der , finn de ein eselfole som står bunden , og som det aldri har sete nokon på . Løys han og kom hit med han .
Og er det nokon som spør : ‘ Kva er det de gjer ? ’ skal de svara : ‘ Herren har bruk for han og sender han straks tilbake . ’ »
Så gjekk dei og fann folen , som stod bunden ute i gata attmed ei dør , og dei løyste han .
Nokre av dei som stod der , sa til dei : « Kva er det de gjer ? Løyser de folen ? »
Dei svara så som Jesus hadde sagt , og då fekk dei gå .
Så kom dei til Jesus med folen og la kappene sine på han , og Jesus sette seg oppå .
Mange breidde kappene sine på vegen , andre strødde friske greiner som dei hadde hogge ute på markene .
Både dei som gjekk føre , og dei som følgde etter , ropa : « Hosianna ! Velsigna er han som kjem i Herrens namn !
Velsigna er vår far Davids rike som kjem ! Hosianna i det høgste ! »

Dagen etter , då dei gjekk frå Betania , vart Jesus svolten .
Langt borte såg han eit fikentre med lauv på . Han gjekk dit og ville sjå om han kunne finna noko på det . Men då han kom bortåt , fann han berre lauv , for det var ikkje tid for fiken .
Då sa han til treet : « Aldri meir skal nokon eta frukt av deg ! » Og læresveinane høyrde det .
Då dei kom til Jerusalem , gjekk Jesus inn på tempelplassen og tok til å driva ut dei som selde og kjøpte der . Han velte borda til pengevekslarane og benkene til dei som selde duer ,
og han gav ingen lov til å bera noko over tempelplassen .
Og han lærte dei : « Står det ikkje skrive : Mitt hus skal kallast eit bønehus for alle folk ?
Overprestane og dei skriftlærde fekk høyra dette , og dei freista å finna ei råd til å ta livet av han . For dei var redde han fordi heile folket var overvelda av læra hans .
Då det vart kveld , gjekk Jesus og læresveinane ut av byen .
Tidleg om morgonen gjekk dei forbi fikentreet , og då såg dei at det hadde visna heilt ifrå rota .
Peter kom i hug Jesu ord og sa : « Rabbi , sjå fikentreet som du forbanna ! Det har visna . »
Og Jesus svara dei : « Ha tru til Gud !
Sanneleg , eg seier dykk : Om nokon seier til dette fjellet : ‘ Lyft deg opp og kast deg i havet ! ’ og han ikkje har tvil i hjartet , men trur det vil gå som han seier , då skal det gå slik .
Difor seier eg dykk : Alt de bed om i bønene dykkar – tru at de har fått det , og de skal få det .
Men når de står og bed og har noko å klaga ein annan for , så tilgjev han . Då skal òg Far dykkar i himmelen tilgje dykk misgjerningane dykkar .
{ { Men om de ikkje tilgjev , skal heller ikkje Far dykkar i himmelen tilgje dykkar misgjerningar . } } »
Igjen kom dei inn i Jerusalem . Og medan Jesus gjekk omkring på tempelplassen , kom overprestane , dei skriftlærde og dei eldste til han
og sa : « Kva rett har du til å gjera dette ? Eller kven har gjeve deg fullmakt til å gjera det ? »
Jesus sa til dei : « Eg har òg eit spørsmål til dykk . Svar meg på det , så skal eg seia dykk kva fullmakt eg har til å gjera dette .
Johannes-dåpen , var den frå himmelen eller frå menneske ? Svar meg på det ! »
Dei samrådde seg med kvarandre og sa : « Svarar vi : ‘ Frå himmelen ’ , vil han seia : Kvifor trudde de han då ikkje ?
Skal vi svara : ‘ Frå menneske ’ ? » Men dei var redde folket , for alle meinte at Johannes verkeleg var ein profet .
Difor svara dei : « Det veit vi ikkje . » Då sa Jesus til dei : « Så seier heller ikkje eg til dykk kva fullmakt eg har til å gjera dette . »


Så tok han til å tala til dei i likningar : « Ein mann planta ei vinmark . Han sette gjerde rundt , hogg ut ei vinpresse og bygde eit vakttårn . Så leigde han marka bort til nokre vinbønder og drog utanlands .
Då tida kom , sende han ein tenar til bøndene for å få sin del av avlinga .
Men dei greip tenaren , skamslo han og sende han tomhendt bort .
Sidan sende eigaren ein annan tenar til dei . Han slo dei i hovudet og spotta .
Då sende han endå ein , og han slo dei i hel . Såleis gjekk det med mange : Somme skamslo dei , og somme drap dei .
No hadde han ein einaste att , sin eigen son , som han hadde så kjær . Til sist sende han sonen til dei , for han tenkte : ‘ Son min har dei nok vørdnad for . ’
Men vinbøndene sa til kvarandre : ‘ Der har vi arvingen . Kom , lat oss slå han i hel , og arven er vår . ’
Så tok dei han og slo han i hel og kasta han ut av vingarden .
Kva skal no vingardsherren gjera ? Han skal koma og gjera ende på vinbøndene og la andre få vingarden .
Har de ikkje lese dette ordet i Skrifta : Steinen som bygningsmennene vraka , har vorte hjørnestein .
Det er Herrens eige verk , underfullt er det i våre auge . »

Sidan sende dei nokre av farisearane og herodianarane som skulle fanga han i ord .
Dei kom og sa til han : « Meister , vi veit at du er ærleg og ikkje bryr deg om kva andre meiner . For du gjer ikkje skilnad på folk , men lærer i sanning Guds veg . Er det rett å svara skatt til keisaren , eller er det ikkje ? Skal vi betala , eller skal vi la det vera ? »
Men Jesus merka hykleriet deira og sa til dei : « Kvifor set de meg på prøve ? Kom med ein denar og lat meg få sjå han ! »
Dei gav han ein , og han spurde : « Kven har biletet og namnet sitt her ? » « Keisaren » , svara dei .
Då sa Jesus til dei : « Gjev då keisaren det som høyrer keisaren til , og Gud det som høyrer Gud til ! » Og dei undra seg over han .
Så kom det nokre saddukearar til han , dei som seier at dei døde ikkje skal stå opp . Og dei la fram for han dette spørsmålet :
« Meister , Moses har gjeve oss dette påbodet : Om ein mann har ein bror som døyr og etterlèt seg kone , men ikkje born , skal han gifta seg med enkja og halda oppe ætta til bror sin .
No var det sju brør . Den første tok seg ei kone , men døydde utan å etterlata seg born .
Så gifte den andre seg med henne ; han òg døydde barnlaus , og på same måten gjekk det med den tredje .
Ingen av dei sju etterlét seg born . Sist av dei alle døydde kvinna .
Men i oppstoda , den dagen dei står opp att , kven av dei skal då ha henne til kone ? Alle sju har då vore gifte med henne . »
Jesus sa til dei : « De er på ville vegar ! Og er ikkje det fordi de verken kjenner skriftene eller Guds makt ?
For når dei døde står opp , gifter dei seg ikkje og blir ikkje bortgifte ; nei , dei er som englane i himmelen .
Men at dei døde står opp , har de ikkje lese om det i Moseboka , i forteljinga om klungeren ? Gud tala til Moses og sa : ‘ Eg er Abrahams Gud og Isaks Gud og Jakobs Gud . ’
Han er ikkje ein Gud for døde , men for levande . De er heilt på ville vegar . »
Ein av dei skriftlærde som hadde høyrt på dette ordskiftet , skjøna at Jesus hadde svara dei godt . No kom han bort til han og spurde : « Kva for eit bod er det første av alle ? »
Jesus svara : « Dette er det første bodet : ‘ Høyr , Israel ! Herren vår Gud , Herren er éin .
Du skal elska Herren din Gud av heile ditt hjarte og av heile di sjel og av alt ditt vit og av all di makt . ’
Det andre er dette : ‘ Du skal elska nesten din som deg sjølv . ’ Noko større bod enn desse finst ikkje . »
Den skriftlærde sa til han : « Du svarar godt , meister ! Det er sant som du seier : Herren er éin , og det finst ingen annan enn han .
Å elska han av heile sitt hjarte og av alt sitt vit og av all si makt og å elska nesten sin som seg sjølv , det er meir verdt enn alle brennoffer og slaktoffer . »
Då Jesus høyrde kor klokt han svara , sa han til den skriftlærde : « Du er ikkje langt borte frå Guds rike . » Og ingen våga å spørja han meir .
Ein gong Jesus underviste på tempelplassen , sa han : « Korleis kan dei skriftlærde seia at Messias er Davids son ?
For David sjølv seier i Den heilage ande : ‘ Herren sa til min herre : Set deg ved mi høgre hand til eg får lagt dine fiendar under dine føter . ’ Den store folkemengda høyrde gjerne på Jesus .

Og medan han underviste , sa han : « Pass dykk for dei skriftlærde ! Dei vil gjerne gå omkring i lange kapper , ta imot helsingar på torget ,
sitja fremst i synagogane og ha heidersplassane i gjestebod .
Dei et enkjer ut av huset og held lange bøner for syns skuld . Dei skal få så mykje hardare dom . »
Ein gong sette Jesus seg midt imot tempelkista og såg på korleis folk la pengar i henne . Og mange rike gav mykje .
Så kom det ei fattig enkje og la i to småmyntar , nokre få øre .
Då kalla han læresveinane til seg og sa : « Sanneleg , eg seier dykk : Denne fattige enkja har gjeve meir enn nokon av dei andre som la pengar i tempelkista .
For dei gav alle av si overflod , men ho gav av sin fattigdom alt det ho eigde , alt det ho skulle leva av . »
Då Jesus var på veg ut frå tempelet , sa ein av læresveinane til han : « Sjå , meister , for nokre steinar og byggverk ! »
Han svara : « Ja , ser du desse veldige bygningane ? Her skal ikkje liggja att stein på stein , alt skal rivast ned . »
Då han sat på Oljeberget midt imot tempelet og Peter , Jakob , Johannes og Andreas var åleine med han , spurde dei han :
« Sei oss : Når skal dette henda ? Og kva er teiknet på at alt dette skal fullendast ? »
Jesus tok til orde og sa til dei : « Ta dykk i vare så ingen fører dykk vill !
Mange skal koma i mitt namn og seia : ‘ Det er eg ! ’ Og dei skal føra mange på villspor .
Når de høyrer om krig og det går rykte om krig , så lat dykk ikkje skremma ! Dette må henda , men enno er ikkje enden komen .
Folk skal reisa seg mot folk og rike mot rike , og det skal vera jordskjelv på stad etter stad , og hungersnaud . Dette er byrjinga på fødselsriene .
Men ta dykk i vare ! Dei skal gje dykk over til domstolane og piska dykk i synagogane , og for mi skuld skal de førast fram for landshovdingar og kongar , så de kan vitna for dei .
Og evangeliet må først forkynnast for alle folkeslag .
Men når dei arresterer dykk og fører dykk for retten , så ver ikkje på førehand urolege for kva de skal seia , men sei det som blir gjeve dykk i same stund ! For det er ikkje de som talar , men Den heilage ande .
Bror skal senda bror i døden , og ein far barnet sitt , og born skal reisa seg mot foreldra og senda dei i døden .
Og alle skal hata dykk for mitt namn skuld . Berre den som held ut til enden , skal bli frelst .
Når de ser det motbydelege som øydelegg , stå der det ikkje skulle stå – skjøn det , den som les ! – då må dei som er i Judea , rømma til fjells ,
den som er på taket , må ikkje gå ned og inn i huset og henta noko ,
og den som er ute på marka , må ikkje gå tilbake etter kappa si .
Ve dei som ventar barn og dei som gjev bryst i dei dagane !
Og be om at det ikkje må henda om vinteren !
For i dei dagane skal det koma ei trengselstid som det aldri før har vore , frå Gud i opphavet skapte verda og fram til no , og som det aldri meir skal bli .
Og gjorde ikkje Herren dei dagane kortare , så vart ikkje noko menneske frelst . Men for deira skuld som han valde ut , har han gjort dei dagane kortare .
Om nokon då seier til dykk : ‘ Sjå , her er Messias ’ eller : ‘ Sjå , der er han ’ , så tru det ikkje !
For falske messiasar og falske profetar skal stå fram og gjera teikn og under for å føra dei utvalde vill , om dei kan .
Så ver på vakt ! Eg har sagt dykk alt på førehand .
Men i dei dagane , etter denne trengselstida , skal sola formørkjast og månen mista sitt lys .
Stjernene skal falla frå himmelen og kreftene i himmelrommet bli rokka .


Lær denne likninga av fikentreet : Når det kjem sevje i greinene og lauvet sprett , då veit de at sommaren er nær .
Like eins veit de at han er nær , ja , rett utfor døra , når de ser at dette hender .
Sanneleg , eg seier dykk : Denne slekta skal ikkje forgå før alt dette hender .
Himmel og jord skal forgå , men mine ord skal aldri forgå .
Men dagen eller timen kjenner ingen , ikkje englane i himmelen og heller ikkje Sonen , berre Faderen .
Ver på vakt , hald dykk vakne ! For de veit ikkje når tida er inne .
Det er som når ein mann er utanlands . Før han fór heimanfrå , overlét han ansvaret til tenarane sine . Kvar av dei fekk sitt å gjera , og til dørvaktaren sa han at han skulle vaka .
Så vak då ! For de veit ikkje kva tid husherren kjem , anten det er om kvelden , midt på natta , når hanen gjel , eller når dagen renn .
Lat han ikkje finna dykk sovande når han brått kjem .
Det eg seier til dykk , det seier eg til alle : Ver vakne ! »
No var det berre to dagar att til påske og høgtida med usyra brød . Overprestane og dei skriftlærde prøvde å finna ut korleis dei kunne gripa Jesus med list og slå han i hel .
« Det må ikkje gjerast under høgtida » , sa dei , « for då kan det bli uro i folket . »
Jesus var no i Betania , heime hos Simon den spedalske . Medan dei låg til bords , kom det inn ei kvinne med ei alabastkrukke full av ekte og svært dyr nardussalve . Ho braut krukka og helte salven ut over hovudet hans .
Nokre som var der , vart arge og sa til kvarandre : « Kva skal ei slik sløsing med salve tena til ?
Salven kunne vore seld for meir enn tre hundre denarar og pengane gjevne til dei fattige . » Og dei tala strengt til henne .
Men Jesus sa : « Lat henne vera ! Kvifor plagar de henne ? Ho har gjort ei god gjerning mot meg .
Dei fattige har de alltid hos dykk , og dei kan de gjera vel imot når de vil , men meg har de ikkje alltid .
Ho gjorde det ho kunne . Ho har på førehand salva kroppen min til gravferda .
Sanneleg , eg seier dykk : Overalt i verda der evangeliet blir forkynt , skal det ho gjorde , bli fortalt til minne om henne . »
Judas Iskariot , ein av dei tolv , gjekk til overprestane og baud seg til å gje Jesus over til dei .
Då dei høyrde det , vart dei glade og lova å gje han pengar . Og sidan leita han etter eit lagleg høve til å svika Jesus .
Den første dagen i høgtida med usyra brød , den dagen dei slakta påskelammet , sa læresveinane til Jesus : « Kvar vil du vi skal gå og stella i stand så du kan halda påskemåltid ? »
Då sende han to av læresveinane sine i veg og sa til dei : « Gå inn i byen ! Der kjem ein mann som ber ei krukke med vatn , til å møta dykk . Han skal de følgja ,
og der han går inn , skal de seia til han som eig huset : ‘ Meisteren spør : Kvar er rommet der eg kan halda påskemåltid med læresveinane mine ? ’
Då viser han dykk eit stort rom ovanpå , gjort i stand med teppe og puter . Der skal de stella til for oss . »
Så gjekk læresveinane av stad . Dei kom inn i byen og fann det slik som han hadde sagt . Og dei gjorde i stand påskemåltidet .
Då det vart kveld , kom Jesus med dei tolv .
Medan dei var til bords og åt , sa han : « Sanneleg , eg seier dykk : Ein av dykk kjem til å svika meg – ein som et i lag med meg . »
Då vart dei sorgfulle , og den eine etter den andre spurde han : « Det er vel ikkje eg ? »
Han svara : « Det er ein av dei tolv , ein som dyppar i fatet saman med meg .
For Menneskesonen går bort , slik det står skrive om han . Men ve det mennesket som svik Menneskesonen ! Det hadde vore betre for det mennesket om det aldri var fødd . »
Medan dei heldt måltid , tok han eit brød , takka og braut det , gav dei og sa : « Ta imot , dette er min kropp . »
Og han tok eit beger , takka og gav dei , og dei drakk alle av det .
Og han sa til dei : « Dette er mitt blod , paktblodet , som blir utrent for mange .
Sanneleg , eg seier dykk : Aldri meir skal eg drikka frukta av vintreet før den dagen eg drikk henne ny i Guds rike . »
Etter at dei hadde sunge lovsongen , gjekk dei ut til Oljeberget .
Då seier Jesus til dei : « De kjem alle til å falla ifrå og venda dykk bort frå meg , for det står skrive : Eg skal slå gjetaren , og sauene skal spreiast .




Då dei kom til ein stad som heiter Getsemane , sa Jesus til læresveinane : « Sit her medan eg bed ! »
Så tok han med seg Peter , Jakob og Johannes . Han vart gripen av angst og gru
og sa til dei : « Mi sjel er sorgtyngd til døden . Ver her og vak ! »
Så gjekk han eit lite stykke fram , kasta seg til jorda og bad at denne timen måtte gå han forbi , om det var råd .
« Abba , Far ! » sa han . « Alt er mogleg for deg . Ta dette begeret frå meg ! Men ikkje som eg vil , berre som du vil . »
Då han kom tilbake , fann han dei sovande , og han sa til Peter : « Simon , søv du ? Makta du ikkje å vaka ein einaste time ?
Vak og be at de ikkje må koma i freisting ! Ånda er villig , men kjøtet er veikt . »
Så gjekk han bort att og bad med dei same orda .
Då han kom tilbake , såg han at dei hadde sovna til att , for auga deira var tunge av søvn . Og dei visste ikkje kva dei skulle svara han .
Tredje gongen kom han til dei og sa : « Søv de framleis og kviler ! No er det avgjort . Timen er komen . Menneskesonen skal gjevast over i syndarhender .
Stå opp , lat oss gå ! Svikaren er nær . »
I det same , før han hadde tala ut , kom Judas , ein av dei tolv , og med han ein flokk som var væpna med sverd og stokkar . Dei kom frå overprestane , dei skriftlærde og dei eldste .
Svikaren hadde avtala eit teikn med dei : « Den eg kysser , han er det . Ta han og før han bort med sikker vakt . »
Og då han kom , gjekk han straks bort til Jesus og sa : « Rabbi ! » og kyste han .
Så la dei hand på han og tok han til fange .
Ein av dei som stod der , drog då sverdet , hogg etter tenaren til øvstepresten og sneidde øyret av han .
Men Jesus sa til dei : « De kjem med sverd og stokkar og vil gripa meg , som om eg var ein røvar .
Dag etter dag var eg hos dykk på tempelplassen og underviste . Då tok de meg ikkje . Men dette har hendt for at skriftene skulle oppfyllast . »
Då forlét alle Jesus og rømde bort .
Ein ung mann følgde etter Jesus ; han hadde berre eit linklede om seg . Dei tok han ,
men han sleppte linkledet og rømde naken .
Så førte dei Jesus til øvstepresten , og der kom dei saman , alle overprestane , dei eldste og dei skriftlærde .
Men Peter følgde etter Jesus , eit langt stykke unna , til han kom inn på gardsplassen hos øvstepresten . Der sette han seg mellom vaktmennene og vermde seg ved elden .
Overprestane og heile Rådet prøvde å få fram vitneutsegner mot Jesus så dei kunne få dømt han til døden . Men dei fekk ikkje noko på han .
Det var mange som vitna falskt mot han , men vitneutsegnene samsvara ikkje .
Då stod det fram nokre som vitna falskt mot han og sa :
« Vi har høyrt han seia : ‘ Eg skal riva ned dette tempelet som er gjort med hender , og på tre dagar skal eg byggja opp eit anna som ikkje er gjort med hender . ’ »
Men heller ikkje no var det samsvar mellom vitneforklaringane .
Då reiste øvstepresten seg , steig fram og spurde Jesus : « Har du ikkje noko svar på skuldingane mot deg ? »
Men Jesus tagde og svara ikkje eitt ord . Atter spurde øvstepresten : « Er du Messias , Son til Den velsigna ? »
Jesus svara : « Det er eg . Og de skal få sjå Menneskesonen sitja ved høgre handa til Den mektige og koma med himmelskyene . »
Då reiv øvstepresten sund kappa si og sa : « Kva skal vi med fleire vitne ?
De har høyrt korleis han spottar Gud . Kva meiner de ? » Alle felte den dommen at han var skuldig til å døy .
Då tok somme til å spytta på han , og dei batt for auga hans , slo han med nevane og sa : « No kan du vera profet ! » Og vaktmennene gjekk laus på han med piskeslag .
Medan Peter var nede på gardsplassen , kom ei av tenestejentene hos øvstepresten .
Då ho såg Peter som sat og vermde seg , stirte ho på han og sa : « Du òg var med denne Jesus frå Nasaret . »
Men han nekta . « Eg skjønar ikkje og forstår ikkje kva du snakkar om » , sa han og gjekk ut i portrommet . { { Då gol hanen . } }
Men jenta fekk auge på han att , og sa igjen til dei som stod omkring : « Han der er ein av dei . »
Men han nekta på nytt . Litt etter sa dei som stod der , til Peter : « Jo visst er du ein av dei ! Du er då galilear . »
Men han sette i og banna og svor : « Eg kjenner ikkje denne mannen de snakkar om . »
Straks gol hanen andre gongen . Då kom Peter i hug det Jesus hadde sagt til han : « Før hanen gjel to gonger , skal du fornekta meg tre gonger . » Og han brast i gråt .
Med det same morgonen rann , og overprestane med dei eldste og dei skriftlærde , altså heile Rådet , hadde samrådd seg , tok dei si avgjerd . Dei batt Jesus , førte han bort og gav han over til Pilatus .
Pilatus spurde han : « Er du kongen over jødane ? » « Du seier det » , svara Jesus .
Overprestane kom no med mange skuldingar mot han .
Då spurde Pilatus han på nytt : « Svarar du ikkje ? Høyr alt det dei skuldar deg for . »
Men Jesus svara ikkje eitt ord , og Pilatus undra seg .
Kvar høgtid gav Pilatus dei ein fange fri , den folket bad om .
Ein som vart kalla Barabbas , sat fengsla saman med nokre andre opprørarar som hadde drepe ein mann medan opprøret stod på .
Folket møtte fram og tok til å be Pilatus gjera som han hadde for vane .
Han svara : « Vil de at eg skal gje dykk jødekongen fri ? »
For han skjøna at det var av misunning overprestane hadde gjeve Jesus over til han .
Men overprestane eggja opp folket til å be om at han heller skulle gje dei Barabbas fri .
Då tok Pilatus til orde att og sa : « Kva vil de då at eg skal gjera med han som de kallar kongen over jødane ? »
« Krossfest han ! » skreik dei tilbake .
« Kva vondt har han så gjort ? » spurde Pilatus . Men dei skreik berre endå høgare : « Krossfest han ! »
Pilatus ville gjerne gjera folkemengda til lags . Han gav dei Barabbas fri , men lét Jesus bli piska og gav han så over til krossfesting .
Soldatane førte no Jesus inn i borggarden i det som blir kalla pretoriet , og samla heile vaktstyrken .
Dei kledde han i ei purpurkappe og fletta ei tornekrone og sette på hovudet hans .
Så tok dei til å ropa : « Ver helsa , du konge over jødane ! »
Dei slo han i hovudet med ein stokk , spytta på han og la seg på kne og hylla han .
Då dei hadde hånt han , tok dei av han purpurkappa og lét han få att sine eigne klede . Så førte dei Jesus ut for å krossfesta han .
Og dei tvinga ein mann som gjekk forbi , til å bera krossen hans ; det var Simon frå Kyréne , far til Aleksander og Rufus , han var på veg inn frå markene .
Dei førte Jesus til den staden som heiter Golgata – det tyder Hovudskallestaden .
Der baud dei han vin med myrra i , men han ville ikkje ha det .
Så krossfeste dei han . Kleda hans delte dei mellom seg ved å kasta lodd om kva plagg kvar av dei skulle ha .
Det var omkring den tredje timen dei krossfeste han .
Og innskrifta med skuldinga mot han lydde : « Kongen over jødane » .
Saman med Jesus krossfeste dei to røvarar , ein på høgre og ein på venstre sida hans .
{ { Såleis vart det oppfylt , det skriftordet som seier : Og han vart rekna blant lovbrytarar . } }
Dei som gjekk forbi , spotta han , riste på hovudet og sa : « Sjå no , du som riv ned tempelet og byggjer det opp att på tre dagar !
Frels deg sjølv og stig ned frå krossen ! »
Like eins hånte overprestane og dei skriftlærde han og sa seg imellom : « Andre har han frelst , men seg sjølv kan han ikkje frelsa !
Lat no Messias , Israels konge , stiga ned frå krossen , så vi kan sjå og tru ! » Dei som var krossfeste saman med Jesus , spotta han , dei òg .
Då den sjette timen kom , vart det mørkt i heile landet , og mørkret varte til den niande timen .
Ved den niande timen ropa Jesus med høg røyst : « Eloï , Eloï , lemá sabaktáni ? »





Det var òg nokre kvinner der som stod langt unna og såg på . Mellom dei var Maria Magdalena , Salome og Maria , mor til Jakob den yngre og Joses .
Dei hadde følgt Jesus og tent han då han var i Galilea . Det stod òg mange andre kvinner der , som hadde vore med han opp til Jerusalem .
Det var førebuingsdagen , som er dagen før sabbaten , og det leid alt mot kveld .
Josef frå Arimatea , ein høgt akta rådsherre som sjølv venta på Guds rike , tok då mot til seg og gjekk til Pilatus og bad om å få Jesu kropp .
Pilatus undra seg over at Jesus alt var død . Han kalla til seg offiseren og spurde om han hadde vore død lenge .
Då han fekk dette stadfest av offiseren , lét Pilatus Josef få liket .
Josef kjøpte eit linklede , tok Jesus ned og sveipte han i det . Han la han i ei grav som var hoggen ut i bergveggen , og rulla ein stein framfor gravopninga .
Maria Magdalena og Maria , mor til Joses , såg kvar han vart lagd .
Då sabbaten var til ende , kjøpte Maria Magdalena og Maria , mor til Jakob , og Salome angande olje , for dei ville gå og salva han .
Tidleg om morgonen første dagen i veka kom dei til grava med det same sola rann .
Dei sa seg imellom : « Kven skal vi få til å rulla steinen frå gravopninga ? »
Men då dei såg opp , fekk dei sjå at steinen var rulla til sides . Han var svært stor .
Då dei kom inn i grava , såg dei ein ung mann som sat på høgre sida , kledd i ein lang , kvit kjortel . Dei vart gripne av otte og undring ,
men han sa til dei : « Ver ikkje redde ! De leitar etter Jesus frå Nasaret , den krossfeste . Han er stått opp , han er ikkje her . Sjå her er staden der dei la han !
Men gå av stad og sei til læresveinane hans og til Peter : ‘ Han går føre dykk til Galilea . Der skal de få sjå han , slik han har sagt dykk . ’ »
Då gjekk dei ut att og rømde frå grava , skjelvande og frå seg av redsle . Og dei sa ikkje eit ord til nokon , for dei var redde .
{ { Då Jesus hadde stått opp att , tidleg den første dagen i veka , synte han seg først for Maria Magdalena , som han hadde drive sju vonde ånder ut av .
Ho gjekk av stad og fortalde det til dei som hadde vore med han , og som no sørgde og gret .
Men då dei fekk høyra at han levde , og at ho hadde sett han , trudde dei det ikkje .
Sidan synte han seg i ein annan skapnad for to av dei medan dei var på veg ut på landet .
Dei òg kom og sa det til dei andre , men dei vart heller ikkje trudde .
Til sist synte han seg for dei elleve medan dei var til bords . Han refsa dei fordi dei var så vantru og hardhjarta , og fordi dei ikkje trudde på dei som hadde sett at han var stått opp .
Han sa til dei : « Gå ut i all verda og forkynn evangeliet for alt som Gud har skapt !
Den som trur og blir døypt , skal bli frelst . Men den som ikkje trur , skal bli fordømd .
Og desse teikna skal følgja dei som trur : I mitt namn skal dei driva ut vonde ånder , dei skal tala nye tungemål ,
dei skal ta ormar i hendene , og om dei drikk dødeleg gift , skal det ikkje skada dei . Dei skal leggja hendene på sjuke så dei blir friske . »
Etter at Herren Jesus hadde sagt dette til dei , vart han teken opp til himmelen og sette seg ved Guds høgre hand .
Men dei gjekk ut og forkynte alle stader . Herren sjølv var hos dei og stadfeste Ordet med dei teikna som følgde med . } }



Mange har alt prøvd å gje ei framstilling av det som har vorte oppfylt blant oss ,
slik vi har fått det overlevert av dei som frå første stund var augnevitne og tenarar for Ordet .
No har eg òg sett meg føre å skriva det ned for deg i samanheng , vørde Teofilos , etter å ha granska alt vel frå først av ,
så du kan sjå at det er påliteleg , det du er opplært i .
I dei dagane då Herodes var konge i Judea , var det i Abias vaktskift ein prest som heitte Sakarja . Kona hans var òg av Aronsætta og heitte Elisabet .
Begge var rettferdige for Gud og levde uklanderleg etter alle Herrens bod og forskrifter .
Dei var barnlause , for Elisabet kunne ikkje få born , og no var dei begge langt oppi åra .
Ein dag gjorde Sakarja presteteneste for Gud , for turen var komen til hans vaktskift .
Dei kasta lodd , som skikken var blant prestane , og det fall på Sakarja å gå inn i Herrens tempel og brenna røykjelse på altaret .
Medan offeret vart bore fram , stod heile folkemengda utanfor og bad .
Då synte ein Herrens engel seg for han på høgre sida av røykjelsesaltaret .
Sakarja vart slegen av redsle då han såg dette .
Men engelen sa til han : « Ver ikkje redd , Sakarja ! Bøna di har vorte høyrd . Elisabet , kona di , skal føda deg ein son , og du skal gje han namnet Johannes .
Han skal bli til glede og fryd for deg , og mange skal gleda seg fordi han er fødd .
For han skal vera stor i Herrens auge . Han skal ikkje drikka vin og sterk drikk , og heilt frå mors liv skal han vera fylt av Den heilage ande .
Han skal få mange i Israel til å venda om til Herren , deira Gud .
Han skal gå føre Herren med same ånd og kraft som Elia hadde , for å venda fedrehjarta til borna og gje ulydige det sinn som rettferdige har , for å gjera i stand for Herren eit folk som er vel førebudd . »



Imedan stod folket og venta på Sakarja og undra seg over at han vart verande så lenge i tempelet .
Men då han kom ut , kunne han ikkje tala med dei . Dei skjøna at han hadde hatt eit syn i tempelet . Han gjorde berre teikn til dei ; han var og vart verande stum .
Då tenestetida hans var ute , fór han heim att .
Ei tid etter vart Elisabet , kona hans , med barn , og ho heldt seg borte frå folk i fem månader .
« Dette har Herren gjort for meg » , sa ho . « No har han sett til meg og teke bort mi vanære blant folk . »
Men då Elisabet var i sjette månaden , vart engelen Gabriel send frå Gud til ein by i Galilea som heitte Nasaret ,
til ei jomfru som var lova bort til Josef , ein mann av Davids ætt . Namnet hennar var Maria .
Engelen kom inn til henne og sa : « Ver helsa , du som har fått nåde ! Herren er med deg ! »
Ved desse orda vart ho forskrekka og undrast på kva denne helsinga skulle tyda .
Men engelen sa til henne : « Ver ikkje redd , Maria ! For du har funne nåde hos Gud .
Høyr ! Du skal bli med barn og få ein son , og du skal gje han namnet Jesus .
Han skal vera stor og kallast Son til Den høgste . Herren Gud skal gje han kongsstolen til David , far hans .
Han skal vera konge over Jakobs hus til evig tid , og det skal ikkje vera ende på kongedømet hans . » « Den heilage ande skal koma over deg , og krafta frå Den høgste skal skyggja over deg . Difor skal òg barnet som blir fødd , vera heilagt og kallast Guds Son .





Nokre dagar etter drog Maria av stad og skunda seg opp i fjellbygdene , til den byen i Juda
der Sakarja budde . Der gjekk ho inn til Elisabet og helsa på henne .
Då Elisabet høyrde helsinga frå Maria , sparka barnet i magen hennar . Ho vart fylt av Den heilage ande
og ropa høgt : « Velsigna er du mellom kvinner , og velsigna er frukta i ditt morsliv .
Korleis kunne det henda meg at mor til Herren min kjem til meg ?
For då lyden av helsinga di nådde øyret mitt , sparka barnet i magen min av fryd .
Ja , sæl er ho som trudde , for det Herren har sagt til henne , skal oppfyllast . »
Då sa Maria : « Mi sjel høglovar Herren ,
og mi ånd frydar seg i Gud , min frelsar .
For han har sett til si tenestekvinne i hennar fattigdom . Og sjå , frå no av skal alle slekter prisa meg sæl ,
for store ting har han gjort mot meg , han , den mektige ; heilagt er hans namn .
Frå slekt til slekt varer hans miskunn over dei som ottast han .
Han gjorde storverk med sin sterke arm ; han spreidde dei som bar hovmodstankar i hjartet .
Han støytte stormenn ned frå trona og lyfte opp dei låge .
Han metta dei svoltne med gode gåver , men sende dei rike tomhendte frå seg .
Han tok seg av Israel , sin tenar , og kom i hug si miskunn
slik han lova våre fedrar , Abraham og hans ætt , til evig tid . »

Så kom tida då Elisabet skulle ha barn , og ho fødde ein son .
Naboane og slektningane hennar fekk høyra at Herren hadde vist henne stor miskunn , og dei gledde seg med henne .
Den åttande dagen kom dei og skulle omskjera guten . Dei ville kalla han Sakarja etter faren ,
men mora sa : « Nei , han skal heita Johannes . »
« Det er då ingen i slekta di som har det namnet » , svara dei .
Så gjorde dei teikn til faren for å få vita kva han ville at guten skulle heita .
Han bad om ei tavle og skreiv : « Johannes er namnet hans . » Alle undra seg ,
men i det same vart munnen hans opna og tunga løyst . Han tala og prisa Gud .
Då kom ei redsle over alle dei som budde der omkring , og rundt i alle fjellbygdene i Judea snakka folk om det som hadde hendt .
Alle som høyrde det , tok det til hjartet og spurde : « Kva skal det vel bli av dette barnet ? » Og Herrens hand var med han .
Sakarja , far hans , vart fylt av Den heilage ande . Han tala profetisk og sa :
« Velsigna er Herren , Israels Gud , for han såg til sitt folk og har løyst det .
Han har reist for oss eit horn til frelse i sin tenar Davids hus ,
så som han lova frå gammal tid ved munnen til sine heilage profetar :
å frelsa oss frå våre fiendar og frå handa åt alle dei som hatar oss .
Han viste miskunn mot våre fedrar og kom i hug den heilage pakta ,
den eid han gav som lovnad til Abraham , vår far ,
så vi , frelste frå fiendehand og utan otte , kan tena han for hans andlet
i reinleik og rettferd alle våre dagar .
Og du , barn , skal kallast profet for Den høgste , for du skal gå fram føre Herren og rydda hans vegar
og læra folket hans å kjenna frelsa når deira synder blir tilgjevne ,
for vår Gud er rik på miskunn . Slik skal lyset frå det høge gjesta oss som ein soloppgang
og skina for dei som bur i mørker og dødens skugge , og styra våre føter inn på fredens veg . »


I dei dagane lét keisar Augustus lysa ut at det skulle takast manntal over heile verda .
Dette var første gongen dei tok manntal , og det hende medan Kvirinius var landshovding i Syria .
Då fór alle heim , kvar til sin by , og skulle skriva seg i manntalet .
Også Josef drog då frå byen Nasaret i Galilea og opp til Judea , til Davidsbyen , som heiter Betlehem , for han høyrde til Davids hus og ætt
og skulle skriva seg der saman med Maria , som var lova bort til han . Ho venta då barn .
Og medan dei var der , kom tida då ho skulle føda ,
og ho fekk son sin , den førstefødde . Ho sveipte han og la han i ei krubbe , for det var ikkje husrom for dei .
Det var nokre gjetarar der i området som var ute på marka og heldt vakt over flokken sin om natta .
Med eitt stod ein Herrens engel framfor dei , og Herrens herlegdom lyste kringom dei . Då vart dei gripne av stor redsle .
Men engelen sa til dei : « Ver ikkje redde ! Sjå , eg kjem til dykk med bod om ei stor glede , ei glede for heile folket :
I dag er det fødd dykk ein frelsar i Davids by . Han er Messias , Herren .
Og det skal de ha til teikn : De skal finna eit barn som er sveipt og ligg i ei krubbe . »
Brått var det ein stor himmelhær saman med engelen ; dei lova Gud og song :
« Ære vere Gud i det høgste , og fred på jorda blant menneske Gud har glede i ! »






Då åtte dagar var gått og han skulle omskjerast , kalla dei han Jesus . Det var det namnet engelen hadde gjeve han før han var komen i mors liv .
Då reinsingstida som Moselova påla dei , var til ende , tok dei han med seg opp til Jerusalem . Dei ville bera han fram for Herren .
For det står skrive i Herrens lov : Alt av hannkjønn som opnar morslivet , skal helgast til Herren .
Dei ville òg bera fram det offeret som er fastsett i Herrens lov : eit par turtelduer eller to dueungar .
I Jerusalem var det då ein mann som heitte Simeon ; han var ein rettvis og gudfryktig mann som venta på Israels trøyst . Den heilage ande var over han ,
og Anden hadde late han få vita at han ikkje skulle sjå døden før han hadde sett han som Herren har salva .
No kom han opp til tempelet , driven av Anden . Og då foreldra kom med Jesusbarnet for å gjera med han som skikk og bruk var etter lova ,
tok Simeon barnet i armane sine . Han lova Gud og sa :
« Herre , no lèt du tenaren din fara herifrå i fred , slik som du har lova .
For mine auge har sett di frelse ,
som du har gjort i stand like for andletet på alle folk ,
eit lys til openberring for heidningane og til ære for folket ditt , Israel . »



Det var ei profetkvinne der , Anna , dotter til Fanuel , av Asjer-stammen . Ho var langt oppi åra . I ungdomen var ho gift i sju år ,
og sidan hadde ho vore enkje ; ho var no åttifire år . Ho var aldri borte frå tempelet , men tente Gud i faste og bøn natt og dag .
I denne stunda kom ho fram og lova Gud , og ho fortalde om barnet til alle som venta på fridom for Jerusalem .
Då dei hadde gjort alt som var føreskrive i Herrens lov , fór dei attende til Galilea , til heimbyen Nasaret .
Og guten voks og vart sterk . Han vart fylt av visdom , og Guds nåde var over han .
Kvart år fór Jesu foreldre til Jerusalem i påskehøgtida .
Og då han var tolv år , drog dei som vanleg dit opp til høgtida .
Men då høgtidsdagane var til ende og dei skulle fara heim , vart guten Jesus verande att i Jerusalem , og foreldra hans la ikkje merke til det .
Dei tenkte han var med i følgjet , og fór ei dagsreise fram før dei tok til å leita etter han mellom slektningar og kjenningar .
Sidan dei ikkje fann han , fór dei attende til Jerusalem og leita etter han der .
Men først etter tre dagar fann dei han i tempelet . Der sat han midt blant lærarane og lydde på dei og stilte spørsmål .
Og alle som høyrde på han , undra seg over kor klok han var og kor godt han svara .
Då foreldra fekk sjå han , vart dei slegne av undring , og mor hans sa : « Kvifor har du gjort dette mot oss , barnet mitt ? Far din og eg har leita etter deg og vore så redde . »
Men han svara : « Kvifor leita de etter meg ? Visste de ikkje at eg må vera i huset åt Far min ? »
Men dei skjøna ikkje kva han meinte med dette .
Så vart han med dei heim til Nasaret og var lydig mot dei . Men mor hans gøymde alt dette i hjartet sitt .
Og Jesus gjekk fram i alder og visdom og var til glede for Gud og menneske .

Det var i det femtande styringsåret til keisar Tiberius . Pontius Pilatus var landshovding i Judea , Herodes var landsfyrste i Galilea , Filip , bror hans , i Iturea og Trakonitis , Lysanias i Abilene ,
og Annas og Kaifas var øvsteprestar . Då kom Guds ord til Johannes , son til Sakarja , i øydemarka .
Og han drog omkring i heile Jordan-landet og forkynte ein omvendingsdåp som gav tilgjeving for syndene ,
slik som det står skrive i boka med profeten Jesajas ord : Ei røyst ropar i øydemarka : Rydd Herrens veg , gjer stigane hans rette !
Kvar dal skal fyllast , kvart fjell og kvar haug skal jamnast ut . Dei krokete vegane skal bli rette , dei steinete stigane bli slette .
Og alle menneske skal sjå Guds frelse .



« Kva skal vi då gjera ? » spurde folket .
Han svara : « Den som har to kjortlar , skal dela med den som ingen har , og den som har mat , skal gjera det same . »
Det kom òg nokre tollarar og ville bli døypte . Dei spurde : « Meister , kva skal vi gjera ? »
« Krev ikkje inn meir enn det som er fastsett » , svara han .
« Og vi , kva skal vi gjera ? » spurde nokre soldatar . Han svara : « Truga ikkje pengar frå nokon med vald eller falske skuldingar , men ver fornøgde med løna dykkar . »
Folket gjekk no i venting , og alle tenkte i sitt hjarte : Tru om Johannes kan vera Messias ?
Då tok han til orde og sa til dei alle : « Eg døyper dykk med vatn . Men det kjem ein som er sterkare enn eg , og eg er ikkje eingong verdig til å løysa sandalreima hans . Han skal døypa dykk med Den heilage ande og eld .
Han har kasteskovla i handa for å reinsa kornet på treskjeplassen . Kveiten skal han samla i låven sin , men agnene skal han brenna med eld som aldri sloknar . »
Dette og mykje anna la han folket på hjartet når han forkynte bodskapen for dei .
Men då han refsa landsfyrsten Herodes fordi han levde med Herodias , brorkona si , og gjorde mykje anna vondt ,
la Herodes ei ny ugjerning til alle dei andre : Han kasta Johannes i fengsel .
Alt folket lét seg no døypa , og Jesus vart òg døypt . Medan han bad , opna himmelen seg ,
og Den heilage ande dala ned over han i skapnad av ei due . Og det kom ei røyst frå himmelen : « Du er Son min , som eg elskar , i deg har eg mi glede . »
Jesus var omkring tretti år gammal då han tok til med si gjerning . Han vart halden for å vera son til Josef , som var son til Eli ,
son til Mattat , son til Levi , son til Melki , son til Jannai , son til Josef ,
son til Mattatja , son til Amos , son til Nahum , son til Esli , son til Naggai ,
son til Maat , son til Mattatja , son til Sjimi , son til Josek , son til Joda ,
son til Johanan , son til Resa , son til Serubabel , son til Sjealtiel , son til Neri ,
son til Melki , son til Addi , son til Kosam , son til Elmadam , son til Er ,
son til Josva , son til Elieser , son til Jorim , son til Mattat , son til Levi ,
son til Simeon , son til Juda , son til Josef , son til Jonam , son til Eljakim ,
son til Melea , son til Menna , son til Mattata , son til Natan , son til David ,
son til Isai , son til Obed , son til Boas , son til Salma , son til Nahsjon ,
son til Amminadab , son til Admin , son til Arni , son til Hesron , son til Peres , son til Juda ,
son til Jakob , son til Isak , son til Abraham , son til Tarah , son til Nahor ,
son til Serug , son til Re'u , son til Peleg , son til Eber , son til Sjelah ,
son til Kenan , son til Arpaksjad , son til Sem , son til Noah , son til Lamek ,
son til Metusjalah , son til Henok , son til Jared , son til Mahalalel , son til Kenan ,
son til Enosj , son til Set , son til Adam , son til Gud .
Fylt av Den heilage ande kom Jesus tilbake frå Jordan . Og Anden førte han omkring i førti dagar i øydemarka ,
der han vart freista av djevelen . I dei dagane åt han ingenting , og då dagane var til ende , tok svolten han .
Då sa djevelen til han : « Er du Guds Son , så sei til denne steinen at han skal bli til brød . »
Men Jesus svara : « Det står skrive : Mennesket lever ikkje berre av brød . »
Då førte djevelen han høgt opp og synte han i ein augneblink alle rika i verda
og sa : « Eg vil gje deg all denne makta og herlegdomen . For makta er lagd i mi hand , og eg gjev henne til kven eg vil .
Fell du no ned og tilbed meg , skal det vera ditt alt saman . »
Då svara Jesus : « Det står skrive : Herren din Gud skal du tilbe , han og ingen annan skal du tena . » Han skal gje englane sine påbod om å verna deg . Dei skal bera deg på hendene så du ikkje støyter foten på nokon stein . » Du skal ikkje setja Herren din Gud på prøve . »





I Andens kraft vende Jesus attende til Galilea . Og ordet om han spreidde seg i alle bygdene der omkring .
Han underviste i synagogane , og alle tala vel om han .
Han kom òg til Nasaret , der han var oppvaksen , og på sabbaten gjekk han inn i synagogen , som han brukte å gjera . Han reiste seg for å lesa frå Skrifta ,
og dei gav han boka til profeten Jesaja . Han opna bokrullen og fann den staden der det står :
Herrens Ande er over meg , for han har salva meg til å forkynna ein god bodskap for fattige . Han har sendt meg for å ropa ut at fangar skal få fridom og at blinde skal få sjå , for å setja undertrykte fri
og ropa ut eit nådeår frå Herren .



Då sa Jesus til dei : « De kjem sikkert til å minna meg om ordtaket : ‘ Lege , læk deg sjølv ! ’ og seia : ‘ Vi har høyrt om alt du har gjort i Kapernaum . Gjer no det same på heimstaden din ! ’ »
Og han heldt fram : « Sanneleg , eg seier dykk : Ingen profet er velkomen på heimstaden sin .
Ja , eg seier dykk som sant er : Det var mange enkjer i Israel i dei dagane då Elia levde , då himmelen var stengd i tre år og seks månader og det vart ei stor hungersnaud i heile landet .
Likevel vart ikkje Elia send til nokon av dei , berre til ei enkje i Sarepta i Sidon-landet .
Og det var mange med hudsjukdom i Israel den tid profeten Elisja levde , men ingen av dei vart reine att , berre syraren Naaman . »
Då vart dei brennande harme , alle som var i synagogen og høyrde dette .
Dei fór opp og jaga han ut av byen , mot ein skrent i åssida der byen deira låg . Der ville dei støyta han utfor .
Men han gjekk midt igjennom flokken og bort derifrå .
Så tok Jesus vegen ned til Kapernaum , ein by i Galilea . Han underviste dei på sabbaten ,
og dei var slegne av undring over læra hans , for han tala med makt og mynde .
I synagogen var det ein mann som hadde ei vond og urein ånd . Han sette i å ropa av all kraft :
« Kva vil du oss , Jesus frå Nasaret ? Er du komen for å øydeleggja oss ? Eg veit kven du er : Guds Heilage ! »
Men Jesus truga ånda og sa : « Tei still og far ut av han ! » Den vonde ånda kasta mannen ned midt blant dei og fór ut av han , men skadde han ikkje .
Då kom det otte og undring over alle , og dei sa seg imellom : « Kva er dette for tale ? Med makt og mynde byd han dei ureine åndene , og dei fer ut . »
Og ordet om han fór over alle bygdene der omkring .
Frå synagogen gjekk Jesus heim til Simon . Svigermor til Simon låg sjuk og hadde høg feber , og dei bad Jesus hjelpa henne .
Han gjekk fram , bøygde seg over henne og truga feberen så han sleppte henne . Og med ein gong stod ho opp og stelte for dei .
Då sola gjekk ned , kom alle til han med sine sjuke , same kva sjukdom dei var plaga av . Og han la hendene på kvar og ein av dei og lækte dei .
Mange fór det vonde ånder ut av , og dei skreik og ropa : « Du er Guds Son ! » Men han truga dei og gav dei ikkje lov til å tala . For dei visste at han var Messias .
Då det vart morgon dagen etter , fór han ut til ein aud stad . Folket gav seg til å leita etter han , og då dei kom dit han var , prøvde dei å halda han att , så han ikkje skulle gå frå dei .
Men han sa : « Eg må bera fram den gode bodskapen om Guds rike i dei andre byane òg . Det er det eg er send for . »
Og han heldt fram med å forkynna i synagogane i Judea .
Ein gong stod Jesus nede ved Gennesaretsjøen , og folket trengde seg om han for å høyra Guds ord .
Då fekk han sjå to båtar som låg ved stranda . Fiskarane hadde stige ut av dei og heldt på å skylja garna .
Jesus steig ut i ein av båtane , den som høyrde Simon til , og bad han leggja litt ut frå land . Så sette han seg og underviste folket frå båten .
Då han hadde tala ferdig , sa han til Simon : « Legg ut på djupet og set garna , så de kan få fisk . »
« Meister » , svara Simon , « vi har streva i heile natt og ikkje fått noko . Men på ditt ord vil eg setja garna . »
Så gjorde dei det , og då stengde dei slik ei mengd med fisk at garna heldt på å rivna .
Dei gav teikn til arbeidslaget i den andre båten at dei skulle koma og ta i med dei . Og då dei kom , fylte dei begge båtane , så det var nære på dei sokk .
Då Simon Peter såg det , kasta han seg ned for Jesu føter og sa : « Gå frå meg , Herre ! Eg er ein syndig mann . »
For både han og alle som var med han , vart fulle av otte og undring over fiskefangsten dei hadde fått .
Like eins var det med Jakob og Johannes , sønene til Sebedeus , som fiska saman med Simon . Men Jesus sa til Simon : « Ver ikkje redd ! Heretter skal du fanga menneske . »
Så rodde dei båtane i land , gjekk frå alt og følgde han .
Ein gong han var i ein av byane , kom ein spedalsk mann , full av sår . Då han fekk sjå Jesus , kasta han seg ned med andletet mot jorda og bad : « Herre , om du vil , kan du gjera meg rein . »
Jesus rette ut handa og rørte ved han . « Eg vil » , sa han . « Bli rein ! » Og med det same var sjukdomen borte .
Jesus forbaud han å seia det til nokon . « Men gå og vis deg for presten » , sa han , « og ber fram eit offer for reinsinga di , slik som Moses har gjeve påbod om . Det skal vera eit vitnemål for dei . »
Men ordet om han spreidde seg berre endå vidare , og folk kom i flokk og følgje for å høyra på han og bli lækte for sjukdomane sine .
Men sjølv trekte han seg ofte tilbake til aude stader og var der og bad .
Ein dag heldt han på og underviste , og der sat farisearar og lovlærarar som var komne frå alle landsbyane i Galilea og frå Judea og Jerusalem . Jesus hadde Herrens kraft så han kunne lækja .
Då kom nokre menn berande med ein som var lam og låg på ei båre . Dei prøvde å bera han inn og setja han ned framfor Jesus ,
men såg seg inga råd til å koma inn med han for folkemengda . Så gjekk dei opp på taket , tok til sides takstein og firte han ned på båra , beint framfor Jesus .
Då Jesus såg trua deira , sa han : « Ven , syndene dine er deg tilgjevne . »
Men dei skriftlærde og farisearane tenkte med seg : « Kva er dette for ein ? Han spottar Gud . Kven andre kan tilgje synder enn Gud åleine ? »
Jesus visste kva dei tenkte , og sa til dei : « Kva er det for tankar de går med i hjartet ?
Kva er lettast å seia : ‘ Syndene dine er deg tilgjevne ’ eller : ‘ Stå opp og gå ’ ?
Men for at de skal vita at Menneskesonen har makt på jorda til å tilgje synder » – og no tala han til den lamme – « så seier eg deg : Stå opp , ta båra di og gå heim ! »
Og med ein gong reiste mannen seg midt for auga deira , tok båra som han hadde lege på , og gjekk heim med lov og takk til Gud .
Då vart dei alle heilt frå seg av undring og lova Gud . Og fulle av otte sa dei : « I dag har vi sett utrulege ting ! »
Sidan gjekk Jesus ut . Då fekk han sjå ein tollar som heitte Levi . Han sat på tollbua . Jesus sa til han : « Følg meg ! »
Då stod han opp , gjekk frå alt og følgde Jesus .
Levi heldt eit stort gjestebod for han heime hos seg . Og ein heil flokk tollarar og andre var til bords saman med dei .
Farisearane og dei skriftlærde blant dei murra og sa til læresveinane : « Kvifor et og drikk de saman med tollarar og syndarar ? »
Men Jesus svara : « Det er ikkje dei friske som treng lege , men dei som har det vondt .
Eg er ikkje komen for å kalla rettferdige , men syndarar til omvending . »
Så sa dei til han : « Læresveinane til Johannes fastar ofte og held bøn , og det same gjer læresveinane til farisearane , men dine et og drikk . »
« Kan de få bryllaupsgjestene til å fasta medan brudgomen er hos dei ? » svara Jesus .
« Men det skal koma ei tid då brudgomen blir teken frå dei , og når dei dagane kjem , då skal dei fasta . »
Han fortalde dei òg ei likning : « Ingen riv eit stykke av eit nytt klesplagg og bruker det til bot på eit gammalt . For då blir det nye klesplagget sundrive , og bota frå det nye passar ikkje på det gamle .
Og ingen fyller ny vin i gamle skinnsekker . For då sprengjer den nye vinen sekkene , vinen renn ut , og sekkene blir øydelagde .
Nei , ny vin må ein fylla i nye skinnsekker .
Og ingen som har drukke gammal vin , har lyst på ny . Han vil seia at den gamle er best . »
Ein sabbat bar det så til at Jesus tok vegen langsmed nokre kornåkrar , og læresveinane reiv av aks , gneid dei mellom hendene og åt .
Då sa nokre av farisearane : « Kvifor gjer de slikt som ingen har lov til å gjera på sabbaten ? »
Jesus svara : « Men har de ikkje lese kva David gjorde den gongen han og mennene hans svalt ?
Han gjekk inn i Guds hus , tok skodebrøda og åt og gav dei som følgde han . Og dei brøda er det berre prestane som har lov å eta . »
Og Jesus sa til dei : « Menneskesonen er herre over sabbaten . »
Ein annan sabbat gjekk han inn i synagogen og underviste . Der var det ein mann med ei høgre hand som var vissen .
Dei skriftlærde og farisearane heldt auge med Jesus , om han ville lækja på sabbaten , så dei kunne få noko å klaga han for .
Men han kjende tankane deira og sa til mannen med den visne handa : « Reis deg opp og kom fram ! » Han reiste seg og gjekk fram .
« No spør eg dykk » , sa Jesus , « kva har ein lov til på sabbaten ? Å gjera godt eller å gjera vondt , berga liv eller ta liv ? »
Han såg rundt seg på dei alle og sa til mannen : « Rett fram handa di ! » Han så gjorde , og handa hans vart god att .
Då vart dei heilt ifrå seg av sinne og tala med kvarandre om kva dei skulle gjera med Jesus .
I dei dagane gjekk han ein gong opp i fjellet og ville be , og han var der heile natta i bøn til Gud .
Då det vart dag , kalla han til seg læresveinane sine og valde ut tolv ; dei kalla han apostlar .
Det var Simon , som han òg kalla Peter , og Andreas , bror hans , Jakob og Johannes , Filip og Bartolomeus ,
Matteus og Tomas , Jakob , son til Alfeus , og Simon som dei kalla seloten ,
Judas , son til Jakob , og Judas Iskariot , han som vart svikar .
Så gjekk han nedover att i lag med dei og vart ståande på ei slette . Der var ein stor flokk av læresveinane hans samla og ei mengd med folk frå heile Judea og Jerusalem og frå sjøbygdene ved Tyros og Sidon .
Dei var komne og ville høyra han og bli lækte for sjukdomane sine . Dei som var plaga av ureine ånder , vart òg friske .
Og alt folket prøvde å få røra ved han , for ut frå han gjekk det ei kraft som lækte alle .
Då såg han opp , feste auga på læresveinane sine og sa : « Sæle de fattige ! Guds rike er dykkar .
Sæle de som no svelt ! De skal mettast . Sæle de som no græt ! De skal le .
Sæle er de når folk for Menneskesonen skuld hatar dykk , støyter dykk ut og spottar dykk og kastar namnet dykkar frå seg som noko vondt !
Gled dykk på den dagen og hoppa av fryd , stor er løna dykkar i himmelen . Det same gjorde fedrane deira med profetane .
Men ve dykk rike , de har alt fått dykkar trøyst .
Ve dykk som no er mette , de skal svelta . Ve dykk som no ler , de skal sørgja og gråta .
Ve dykk når alle talar vel om dykk . For det same gjorde fedrane deira med dei falske profetane .
Men til dykk som høyrer på meg , seier eg : Elsk fiendane dykkar , gjer vel mot dei som hatar dykk ,
velsign dei som forbannar dykk , og be for dei som mishandlar dykk .
Slår nokon deg på det eine kinnet , så byd fram det andre òg . Tek nokon kappa frå deg , så nekt han ikkje skjorta heller .
Gjev til kvar den som bed deg , og tek nokon frå deg det som er ditt , skal du ikkje krevja det att .
Som de vil at andre skal gjera mot dykk , så skal de gjera mot dei .
Om de elskar dei som elskar dykk , er det noko å takka dykk for ? Til og med syndarane elskar dei som viser dei kjærleik .
Og om de gjer vel mot dei som gjer vel mot dykk , er det noko å takka dykk for ? Det gjer syndarane òg .
Og om de låner til dei som de ventar å få att av , er det noko å takka dykk for ? Syndarar låner òg til syndarar når dei kan få like mykje att .
Nei , elska fiendane dykkar , gjer vel og lån bort utan å venta noko att . Då skal løna dykkar vera stor , og de skal vera born av Den høgste . For han er god mot dei utakksame og vonde .
Ver miskunnsame , som Far dykkar er miskunnsam .
Døm ikkje , så skal de ikkje dømmast . Fordøm ikkje , så skal de ikkje fordømmast . Ettergjev , så skal de få ettergjeving .
Gjev , så skal de få : Eit godt mål , stappa , rista og overfylt , skal de få i fanget . For med det målet de sjølve måler med , skal det òg målast opp til dykk . »
Han fortalde dei òg ei likning : « Kan ein blind leia ein blind ? Kjem ikkje begge til å falla i grøfta ?
Ein lærling står ikkje over meisteren , men når han er utlært , blir han lik meisteren sin .
Kvifor ser du flisa i auget til bror din , men bjelken i ditt eige auge merkar du ikkje ?
Og korleis kan du seia til bror din : ‘ Bror , lat meg ta flisa ut av auget ditt ’ , når du ikkje ser bjelken i ditt eige auge ? Din hyklar ! Ta først bjelken ut av ditt eige auge . Då ser du klårt og kan ta flisa ut av auget til bror din .
Det finst ikkje noko godt tre som ber dårleg frukt , heller ikkje noko dårleg tre som ber god frukt .
Treet kjenner ein på frukta . Dei plukkar ikkje fiken av tistlar og haustar ikkje druer av klunger .
Eit godt menneske ber fram godt av det gode han gøymer i hjartet , og eit vondt menneske ber fram vondt av det vonde han gøymer på . For det hjartet er fullt av , det seier munnen .
Kvifor kallar de meg ‘ Herre , Herre ! ’ og gjer ikkje det eg seier ?
Den som kjem til meg og høyrer orda mine og gjer det dei seier , eg skal visa dykk kven han er lik .
Han er lik eit menneske som ville byggja eit hus , og som grov djupt og la grunnmuren på fjell . Då flaumen kom , braut straumen mot huset , men kunne ikkje rikka det , for det var godt bygd .
Men den som høyrer og ikkje gjer etter det , han liknar eit menneske som bygde huset sitt på berre bakken , utan grunnmur . Då straumen braut mot huset , datt det med ein gong , og heile huset rasa saman . »
Då Jesus hadde halde denne talen til folket , gjekk han inn i Kapernaum .
Ein offiser der i byen hadde ein tenar som han sette svært høgt . Denne tenaren var så sjuk at det stod om livet .
Då offiseren fekk høyra om Jesus , sende han nokre av dei jødiske eldste til han ; dei skulle be han koma og berga livet til tenaren .
Då dei kom til Jesus , bad dei han inderleg og sa : « Han fortener at du gjer dette for han .
For han elskar folket vårt , og det er han som har bygd synagogen vår . »
Og Jesus gjekk med dei . Men då han ikkje hadde langt att til huset , sende offiseren nokre av venene sine til han med bod : « Herre , gjer deg ikkje meir bry ! Eg er ikkje verd at du kjem inn under mitt tak
– difor heldt eg meg heller ikkje verdig til å koma til deg . Men sei berre eit ord , så blir tenesteguten min lækt .
For eg må sjølv lyda dei som er over meg , og eg har soldatar under meg . Seier eg til ein av dei : ‘ Gå ! ’ så går han , og til ein annan : ‘ Kom ! ’ så kjem han , og til tenaren min : ‘ Gjer dette ! ’ så gjer han det . »
Då Jesus høyrde det , undra han seg . Han vende seg til folket som følgde han , og sa : « Det seier eg dykk : Ikkje eingong i Israel har eg funne ei slik tru . »
Då dei som var utsende , kom heim att , fann dei tenaren frisk .
Kort tid etter gav Jesus seg i veg til ein by som heiter Nain . Læresveinane og mykje folk var med han .
Då han nærma seg byporten , vart ein død boren til grava . Han var einaste sonen til mor si , og ho var enkje . Mykje folk frå byen var med henne .
Då Herren såg enkja , fekk han inderleg medkjensle med henne og sa : « Gråt ikkje ! »
Han gjekk borttil og la handa på båra . Då stansa dei som bar . Så sa han : « Du unge mann , eg seier deg : Stå opp ! »
Då sette den døde seg opp og tok til å tala , og Jesus gav han til mor hans .
Då vart alle fylte av ærefrykt ; dei lova Gud og sa : « Ein stor profet har stige fram hos oss , og Gud har gjesta sitt folk . »
Dette ordet om han spreidde seg i heile Judea og landet omkring .
Johannes fekk høyra om alt dette av læresveinane sine . Då kalla han to av dei til seg
og sende dei til Herren og bad dei spørja : « Er du den som skal koma , eller skal vi venta ein annan ? »
Mennene kom då til Jesus og sa : « Døyparen Johannes sender oss til deg og spør : Er du den som skal koma , eller skal vi venta ein annan ? »
Nett då lækte Jesus mange for sjukdomar og plager og vonde ånder , og han gav mange blinde synet .
Og han svara : « Gå og fortel Johannes kva de har sett og høyrt : Blinde ser , lamme går , spedalske blir reine , og døve høyrer , døde står opp , og evangeliet blir forkynt for fattige .

Då bodberarane frå Johannes var gått , tala Jesus til folket om Johannes : « Kva gjekk de ut i øydemarka for å sjå ? Eit sivstrå som svaiar i vinden ?
Nei ! Kva gjekk de ut for å sjå ? Ein mann kledd i fine klede ? Dei som er staseleg kledde og lever i overflod , held til i slotta sine .
Men kva gjekk de ut for å sjå ? Ein profet ? Ja , eg seier dykk : meir enn ein profet !
Det er om han dette står skrive : Sjå , eg sender min bodberar føre deg , han skal rydda vegen for deg .

Alt folket , og tollarane med , lydde og gav Gud rett og lét seg døypa med Johannes-dåpen .
Men farisearane og dei lovkunnige viste Guds plan frå seg og lét seg ikkje døypa av han .
Menneska i denne slekta , kva skal eg likna dei med ? Kven er dei like ?
Dei liknar born som sit på torget og ropar til kvarandre : ‘ Vi spela på fløyte for dykk , men de ville ikkje dansa . Vi song klagesongar , men de ville ikkje gråta . ’



Ein av farisearane bad Jesus eta hos seg . Og han gjekk inn i huset til farisearen og tok plass ved bordet .
No var det ei kvinne der i byen som levde eit syndefullt liv . Då ho fekk vita at Jesus låg til bords hos farisearen , kom ho dit med ei alabastkrukke med dyr salve .
Ho vart ståande bak Jesus , nede ved føtene , og gret . Så tok ho til å fukta føtene hans med tårene og tørka dei med håret sitt . Ho kyste føtene hans og smurde dei med salven .
Då farisearen som hadde bede han heim , såg det , tenkte han med seg : « Var denne mannen ein profet , visste han kva slag kvinne det er som tek i han , at ho lever eit syndefullt liv . »
Då tok Jesus til orde og sa til farisearen : « Simon , eg har noko å seia deg . » « Tala , meister » , svara han .
Jesus sa : « To menn stod i skuld til ein som lånte ut pengar . Den eine var skuldig fem hundre denarar , den andre femti .
Men då dei ikkje hadde noko å betala med , ettergav han dei begge skulda . Kven av dei vil halda mest av han ? »
« Den han ettergav mest , tenkjer eg » , svara Simon . « Du har rett » , sa Jesus .
Så vende han seg til kvinna og sa til Simon : « Ser du denne kvinna ? Eg kom inn i ditt hus ; du gav meg ikkje vatn til føtene mine , men ho fukta dei med tårer og tørka dei med håret sitt .
Du helsa meg ikkje velkomen med eit kyss , men ho har ikkje halde opp med å kyssa føtene mine heilt frå eg kom inn .
Du salva ikkje hovudet mitt med olje , men ho smurde føtene mine med velluktande salve .
Difor seier eg deg : Dei mange syndene hennar er tilgjevne , difor har ho vist stor kjærleik . Men den som får tilgjeve lite , elskar lite . »
Så sa han til kvinna : « Syndene dine er tilgjevne . »
Då tok dei andre gjestene til å tenkja med seg : « Kven er han , som jamvel tilgjev synder ? »
Men Jesus sa til kvinna : « Trua di har frelst deg . Gå i fred ! »
I tida som no kom , drog Jesus omkring og forkynte i byar og landsbyar og bar fram den gode bodskapen om Guds rike . Dei tolv var med han ,
og nokre kvinner som hadde vorte lækte for vonde ånder og sjukdomar . Det var Maria med tilnamnet Magdalena , som sju vonde ånder hadde fare ut av ,
Johanna , som var gift med Kusa , ein forvaltar hos Herodes , og Susanna og mange andre . Med alt det dei eigde , tente dei Jesus og dei tolv .
Mykje folk strøymde no saman frå alle byane rundt omkring . Då ei stor folkemengd hadde samla seg om han , fortalde han dei ei likning :
« Ein såmann gjekk ut for å så kornet sitt . Og då han sådde , fall noko attmed vegen . Det vart nedtrakka , og fuglane under himmelen kom og åt det opp .
Noko fall på steingrunn , og det visna med same det kom opp , fordi det ikkje fekk væte .
Noko fall mellom klunger , og klungeren voks opp saman med kornet og kvelte det .
Men noko fall i god jord , og det voks opp og gav grøde , heile hundre gonger det som vart sådd . » Då han hadde sagt dette , ropa han ut : « Den som har øyre å høyra med , høyr ! »
Sidan spurde læresveinane han kva denne likninga skulle tyda .
Han svara : « Dykk er det gjeve å kjenna løyndomane om Guds rike . Men dei andre får det i likningar , for at dei skal sjå , men ikkje sjå , og høyra , men ikkje skjøna .





Ingen tenner ei oljelampe og gøymer henne under ei krukke eller set henne under ei seng ; nei , han set lampa på ein haldar , så dei som kjem inn , kan sjå lyset .
For ingenting er løynt som ikkje skal bli synleg , og ingenting er gøymt som ikkje skal bli kjent og koma for dagen .
Akta vel på korleis de høyrer ! For den som har , skal få . Men den som ikkje har , skal mista jamvel det han trur han har . »
Mor hans og syskena hans kom og ville møta han , men dei slapp ikkje fram for folkemengda .
Då var det nokon som sa til han : « Mor di og syskena dine står utanfor og vil treffa deg . »
Men han svara : « Mor mi og syskena mine , det er dei som høyrer Guds ord og gjer etter det . »
Ein dag steig han ut i ein båt saman med læresveinane . « Lat oss fara over til andre sida av sjøen » , sa han . Så la dei utpå ,
og medan dei var ute på sjøen , sovna han . Då kom det ein kvervelstorm kastande over sjøen , båten heldt på å gå full av vatn , og dei var i stor fare .
Dei gjekk bort til han og vekte han og sa : « Meister , meister , vi går under ! » Jesus reiste seg opp og truga vinden og bølgjene så dei la seg , og det vart blikande stilt .
Han sa til dei : « Kvar er trua dykkar ? » Men dei var fulle av otte og undring og sa seg imellom : « Kven er han ? Han byd både vind og sjø , og dei lyder han ! »
No kom dei inn til Gerasenar-landet , som ligg midt imot Galilea .
Då han gjekk i land , kom ein mann frå byen der mot han . Han hadde vonde ånder i seg . I lang tid hadde han ikkje hatt klede på kroppen , og han budde ikkje i hus , men heldt til i gravhòlene .
Då han fekk sjå Jesus , sette han i å ropa , kasta seg ned for han og skreik høgt : « Kva vil du meg , Jesus , du Son av Gud , Den høgste ? Eg bed deg at du ikkje må pina meg ! »
– For Jesus hadde bode den ureine ånda å fara ut av mannen . Ho hadde hatt makt over han i lange tider . Ofte hadde dei bunde han med lenkjer og fotjern og halde vakt over han , men han sleit banda og vart driven ut i øydemarka av den vonde ånda . –
« Kva er namnet ditt ? » spurde Jesus . « Legion » , svara han , for det var mange vonde ånder som hadde fare inn i han .
Og dei bad Jesus at han ikkje måtte by dei å fara ned i avgrunnen .
No gjekk det ein stor griseflokk og beitte der på fjellet , og dei vonde åndene bad om å få fara inn i grisene . Det gav han dei lov til .
Då fór dei vonde åndene ut av mannen og inn i grisene , og flokken sette utfor stupet og ned i sjøen og drukna .
Men då dei som gjette grisene , såg det som var hendt , sprang dei av stad og fortalde det inne i byen og ute på landet .
Og folk drog ut og ville sjå kva som var hendt . Då dei kom fram til Jesus , fann dei mannen som dei vonde åndene hadde fare ut av . Han sat ved Jesu føter , påkledd og med sitt fulle vit . Då vart dei redde .
Men dei som hadde sett på , fortalde korleis han som hadde hatt dei vonde åndene , vart frisk att .
Då bad heile folkemengda frå Gerasenar-bygdene at Jesus måtte fara bort ifrå dei , for dei var tekne av stor redsle . Og han gjekk i båten og fór attende .
Mannen som dei vonde åndene hadde fare ut av , bad om å få vera med han . Men Jesus sende han bort og sa :
« Gå heim og fortel kor store ting Gud har gjort mot deg . » Så gjekk han av stad og forkynte i heile byen kva Jesus hadde gjort for han .
Då Jesus vende attende , stod folkemengda og tok imot han , for alle hadde venta på han .
Ein mann som heitte Jairus , kom fram ; han var forstandar for synagogen . Han kasta seg ned for føtene til Jesus og bad han inderleg om å koma heim til seg .
For einaste dotter hans , som var om lag tolv år gammal , låg for døden . Då Jesus gjekk dit , trengde folk seg innpå han frå alle kantar .
Det var ei kvinne der som hadde hatt blødingar i tolv år . { { Alt ho eigde , hadde ho brukt på legar , } } men ingen hadde greidd å gjera henne frisk .
Ho nærma seg Jesus bakanfrå og rørte ved dusken på kappefliken hans , og med ein gong stansa blodet .
« Kven var det som rørte ved meg ? » spurde Jesus . Ingen ville svara . Då sa Peter : « Meister , folk trykkjer og trengjer seg innpå deg frå alle kantar . »
Men Jesus sa : « Det var einkvan som rørte ved meg , for eg kjende at det gjekk ei kraft ut ifrå meg . »
Då kvinna skjøna at det ikkje kunne løynast , kom ho skjelvande fram . Ho kasta seg ned for han og fortalde , medan heile folket høyrde på , kvifor ho hadde rørt ved han , og korleis ho hadde vorte frisk med det same .
Då sa Jesus til henne : « Trua di har frelst deg , dotter . Gå i fred ! »
Før han hadde tala ut , kom det ein frå huset til synagogeforstandaren og sa : « Dotter di er død . Bry ikkje meisteren lenger . »
Jesus høyrde det , men sa til faren : « Ver ikkje redd , berre tru , så skal ho bli berga . »
Då han kom fram til huset , lét han ingen andre vera med inn enn Peter , Johannes og Jakob og far og mor til barnet .
Alle gret og jamra over henne . Men han sa : « Gråt ikkje ! Ho er ikkje død , ho søv . »
Dei berre lo av han , for dei visste at ho var død .
Men han tok henne i handa og ropa : « Barnet mitt , stå opp ! »
Då vende livsanden hennar attende , og ho reiste seg opp med ein gong . Og han sa at dei skulle gje henne mat .
Foreldra var reint ifrå seg av undring . Men Jesus forbaud dei å tala til nokon om det som hadde hendt .

Jesus kalla saman dei tolv og gav dei makt over alle vonde ånder og kraft til å lækja sjukdomar .
Så sende han dei ut for å forkynna Guds rike og gjera sjuke friske .
Han sa til dei : « Ta ikkje noko med dykk på vegen , korkje stav eller veske eller brød eller pengar ; og ingen skal ha med to kjortlar .
Når de har teke inn i eit hus , så ver der til de fer vidare .
Men er det nokon som ikkje vil ta imot dykk , skal de fara bort frå den byen og rista støvet av føtene . Det skal vera eit vitnemål mot dei . »
Så tok dei ut og drog omkring frå landsby til landsby og forkynte den gode bodskapen og lækte folk kvar dei kom .
Landsfyrsten Herodes fekk høyra om alt det som hende , og han visste ikkje kva han skulle tru . For somme sa at Johannes var reist opp frå dei døde ,
andre at det var Elia som hadde synt seg , og endå andre at det var ein av dei gamle profetane som hadde stått opp att .
Men Herodes sjølv sa : « Johannes lét eg halshogga . Kven er så denne som eg høyrer slikt om ? » Og han ville gjerne møta han .
Apostlane kom tilbake og fortalde Jesus om alt dei hadde gjort . Då tok han dei med så dei kunne vera åleine . Han drog bortover mot ein by som heiter Betsaida .
Men folk fekk vita det og følgde etter . Han tok imot dei og tala til dei om Guds rike , og han lækte dei som trong å bli friske .
Då det leid mot kveld , kom dei tolv til han og sa : « Send folket frå deg , så dei kan gå bort i landsbyane og gardane her omkring . Der kan dei finna hus og få seg noko å eta . For her er vi på ein aud stad . »
« De skal gje dei mat ! » svara Jesus . « Vi har ikkje meir enn fem brød og to fiskar » , sa dei , « om vi då ikkje sjølve skal gå og kjøpa mat til alt dette folket . »
Det var samla om lag fem tusen menn . Då sa han til læresveinane : « Lat dei setja seg i flokkar på femti . »
Dei gjorde som han sa , og lét alle setja seg .
Så tok han dei fem brøda og dei to fiskane , såg opp mot himmelen og velsigna dei . Og han braut dei og gav dei til læresveinane , så dei skulle by rundt til folket .
Og alle åt og vart mette . Etterpå samla dei opp dei stykka som var til overs , og det vart tolv korger .
Ein gong var han åleine og bad , og berre læresveinane var med han . Då spurde han dei : « Kven seier folk at eg er ? »
« Døyparen Johannes » , svara dei , « men somme seier Elia og andre at ein av dei gamle profetane har stått opp att . »
« Og de » , spurde han , « kven seier de at eg er ? » Då svara Peter : « Du er Guds Messias . »
Men det forbaud han dei strengt å seia til nokon .
Og han sa : « Menneskesonen skal lida mykje og bli vraka av dei eldste , overprestane og dei skriftlærde . Han skal bli slegen i hel , og tredje dagen skal han reisast opp . »
Så sa han til dei alle : « Vil nokon følgja etter meg , må han seia nei til seg sjølv og dag for dag ta krossen sin opp og følgja meg .
For den som vil berga livet sitt , skal mista det . Men den som mistar livet sitt for mi skuld , skal berga det .
Kva gagnar det eit menneske om det vinn heile verda , men mistar seg sjølv og går til grunne ?
For den som skjemmest ved meg og orda mine , han skal Menneskesonen skjemmast ved når han kjem i sin og sin Fars og dei heilage englars herlegdom .
Sanneleg , eg seier dykk : Somme av dei som står her , skal ikkje smaka døden før dei får sjå Guds rike . »
Om lag åtte dagar etter at han hadde sagt dette , tok han med seg Peter , Johannes og Jakob og gjekk opp i fjellet for å be .
Og medan han bad , vart andletet hans som omskapt , og kleda vart skinande kvite .
Med eitt stod to menn og snakka med han ; det var Moses og Elia .
Dei synte seg i herlegdom og tala om den utgangen livet hans skulle få , om det han skulle fullføra i Jerusalem .
Peter og dei andre hadde falle i djup søvn . No vakna dei og fekk sjå herlegdomen hans og dei to mennene som stod der saman med han .
Då mennene skulle skiljast med han , sa Peter til Jesus : « Meister , det er godt at vi er her . Lat oss byggja tre hytter , ei til deg , ei til Moses og ei til Elia » – han visste ikkje sjølv kva han sa .
Og medan han tala , kom det ei sky og la skugge over dei , og då dei kom inn i skya , vart dei gripne av redsle .
Frå skya kom det ei røyst : « Dette er Son min , den utvalde . Høyr han ! »
Og då røysta lydde , var det ingen annan å sjå , berre Jesus . Læresveinane tagde med dette , og dei fortalde i dei dagane ikkje til nokon det dei hadde sett .
Dagen etter , då dei kom ned frå fjellet , vart han møtt av ei stor folkemengd .
Då ropa ein mann i flokken : « Meister , eg bed deg : Ta deg av son min , for han er einaste barnet eg har !
Brått kan ei ånd hogga tak i han ; ho set i eit skrik og riv og slit i han så skummet står om munnen på han . Ho tek mest livet av han før ho endeleg slepper han .
Eg bad læresveinane dine driva henne ut , men dei greidde det ikkje . »
Då sa Jesus : « Du vantruande og vrange slekt ! Kor lenge skal eg vera hos dykk og halda ut med dykk ? Kom hit med son din ! »
Men før guten var komen fram til Jesus , kasta den vonde ånda han over ende og reiv og sleit i han . Då truga Jesus den ureine ånda og lækte guten og gav han tilbake til faren .
Og alle var fulle av undring over Guds veldige makt . Medan alle undra seg over alt det han gjorde , sa han til læresveinane :
« Høyr nøye etter det eg no seier : Menneskesonen skal gjevast over i hendene på menneske . »
Men dette skjøna dei ikkje . Det var løynt for dei , så dei ikkje fekk tak i det . Og dei våga ikkje å spørja han om det han hadde sagt .
Tanken kom opp mellom læresveinane om kven som kunne vera den største av dei .
Men Jesus skjøna kva dei tenkte i hjartet . Han tok eit lite barn , sette det attmed seg
og sa til dei : « Den som tek imot dette barnet i mitt namn , tek imot meg . Og den som tek imot meg , tek imot han som har sendt meg . For den som er minst av dykk alle , er stor . »
Då tok Johannes ordet : « Meister , vi såg ein som dreiv ut vonde ånder i ditt namn , og vi prøvde å hindra han , sidan han ikkje er i følgje med oss . »
Men Jesus svara : « De skal ikkje hindra han ! Den som ikkje er imot dykk , er med dykk . »
Då tida kom og Jesus skulle takast opp til himmelen , vende han andletet mot Jerusalem ; det var dit han ville fara .
Han sende bod føre seg , og dei drog av stad og kom til ein samaritansk landsby for å tinga hus til han .
Men der ville dei ikkje ta imot han , fordi han hadde vendt sine steg mot Jerusalem .
Då læresveinane Jakob og Johannes fekk høyra dette , sa dei : « Herre , vil du at vi skal by eld fara ned frå himmelen og øyda dei ? »
Men han snudde seg og tala dei til rette . { { « De veit ikkje kva ånd de er av » , sa han . « Menneskesonen er ikkje komen for å ta menneskeliv , men for å frelsa . » } }
Så gjekk dei til ein annan landsby .
Medan dei gjekk etter vegen , var det ein som sa til han : « Eg vil følgja deg kvar du så går . »
Jesus svara : « Revane har hi , og fuglane under himmelen har reir , men Menneskesonen har ikkje noko han kan kvila hovudet sitt på . »
Til ein annan sa han : « Følg meg ! » Men mannen svara : « Herre , lat meg først få gå heim og gravleggja far min . »
Då sa Jesus til han : « Lat dei døde gravleggja sine døde , men gå du av stad og forkynn Guds rike . »
Det var ein annan òg som sa : « Eg vil følgja deg , Herre , men lat meg først få seia farvel til dei der heime . »
Men Jesus svara : « Ingen som har lagt handa på plogen og så ser seg tilbake , er skikka for Guds rike . »
Sidan tok Herren ut syttito andre og sende dei ut føre seg , to og to , til kvar by og kvar bygd som han sjølv skulle til .
Og han sa til dei : « Grøda er stor , men arbeidsfolka er få . Be då han som er herre over grøda , at han må senda ut arbeidsfolk til å hausta inn grøda si .
Gå av stad ! Eg sender dykk ut som lam mellom ulvar .
Ta ikkje med pengepung , ikkje veske og ikkje skor , og hels ikkje på folk på vegen .
Men når de kjem inn i eit hus , skal de først seia : ‘ Fred vere med denne heimen ! ’
Om der bur eit fredens menneske , skal freden dykkar kvila over han . Dersom ikkje , skal freden venda attende til dykk sjølve .
Bli verande der i huset og et og drikk det dei byd fram ! For ein arbeidar er verd si løn . Flytt ikkje frå hus til hus !
Når de kjem inn i ein by og dei tek imot dykk , så et det dei set fram for dykk !
Læk dei sjuke der og sei : ‘ Guds rike er kome nær til dykk ! ’
Men når de kjem inn i ein by og dei ikkje tek imot dykk , skal de gå ut på gatene og seia :
‘ Til og med støvet vi har fått på føtene i byen dykkar , kan de ha for dykk sjølve , vi børstar det av oss . Men det skal de vita : Guds rike er kome nær ! ’
Eg seier dykk : På dommedag skal Sodoma sleppa lettare enn den byen .
Ve deg , Korasin ! Ve deg , Betsaida ! Hadde dei mektige gjerningane som er gjorde hos dykk , vore gjorde i Tyros og Sidon , hadde dei for lenge sidan vendt om og sete i sekk og oske .
Men i dommen skal Tyros og Sidon sleppa lettare enn de .
Og du , Kapernaum – skal du bli opphøgd like til himmelen ? Nei , til dødsriket skal du støytast ned !
Den som høyrer dykk , høyrer meg , og den som vrakar dykk , vrakar meg . Men den som vrakar meg , vrakar han som har sendt meg . »
Dei syttito kom glade tilbake og sa : « Herre , til og med dei vonde åndene lyder oss når vi nemner ditt namn ! »
Då sa han til dei : « Eg såg Satan falla ned frå himmelen som eit lyn .
Ja , eg har gjeve dykk makt til å trakka på ormar og skorpionar og makt over alt fiendens velde , og ingenting skal skada dykk .
Og likevel : Gled dykk ikkje over at åndene lyder dykk , men gled dykk over at namna dykkar er innskrivne i himmelen ! »
I same stunda jubla han i Den heilage ande og sa : « Eg lovar deg , Far , Herre over himmel og jord , fordi du har løynt dette for vise og forstandige , men openberra det for umyndige små . Ja , Far , for dette var din gode vilje .
Alt har Far min overgjeve til meg . Ingen veit kven Sonen er , utan Faderen , og ingen veit kven Faderen er , utan Sonen og den som Sonen vil openberra det for . »
Då dei var åleine , vende han seg til læresveinane og sa : « Sæle dei auga som ser det de ser !
For eg seier dykk : Mange profetar og kongar ville gjerne sjå det som de ser , men fekk ikkje sjå , og høyra det som de høyrer , men fekk ikkje høyra . »
Då steig det fram ein lovkunnig . Han ville setja Jesus på prøve og sa : « Meister , kva skal eg gjera så eg kan arva evig liv ? »
« Kva står skrive i lova ? » sa Jesus . « Korleis les du ? »
Han svara : « Du skal elska Herren din Gud av heile ditt hjarte og av heile di sjel og av all di makt og av alt ditt vit , og elska nesten din som deg sjølv . »
Då sa Jesus : « Du svara rett . Gjer det , så skal du leva . »
Men mannen ville gjera seg rettferdig og spurde : « Kven er så nesten min ? »
Jesus tok dette opp og sa : « Ein mann var på veg frå Jerusalem ned til Jeriko . Då fall han i hendene på røvarar . Dei reiv av han kleda og skamslo han , så gjekk dei sin veg og lét han liggja der halvdød .
Så hende det at ein prest kom same vegen . Han såg mannen , men gjekk utanom og forbi .
Det same gjorde ein levitt ; han kom dit , såg mannen og gjekk rett forbi .
Ein samaritan som var ute på reise , kom òg den vegen . Og då han fekk sjå mannen , fekk han inderleg medkjensle med han .
Han gjekk bort til mannen , helte olje og vin på såra hans og la forbinding på dei . Så lyfte han mannen opp på eselet sitt og førte han til eit herberge og stelte vel med han .
Morgonen etter tok han fram to denarar , gav dei til verten og sa : ‘ Sørg vel for mannen , og må du leggja ut meir , skal du få det når eg kjem tilbake . ’
Kven av desse tre tykkjer du viste seg som ein neste for han som fall i hendene på røvarane ? »
« Den som viste miskunn mot han » , svara den lovkunnige . Då sa Jesus : « Gå du og gjer som han . »
Medan dei var på veg , kom Jesus til ein landsby , og ei kvinne som heitte Marta , tok imot han { { i heimen sin . } }
Ho hadde ei syster som heitte Maria , og Maria sette seg ved Herrens føter og lydde på orda hans .
Men Marta hadde det så travelt med alt ho skulle stella til . Og ho gjekk bort til dei og sa : « Herre , bryr du deg ikkje om at syster mi lèt meg vera tenar åleine ? Sei til henne at ho skal hjelpa meg . »
Då svara Herren : « Marta , Marta ! Du gjer deg strev og uro med mange ting .
Men det er eitt som er nødvendig . Maria har valt den gode delen , og den skal ikkje takast frå henne . »

Ein gong var han ein stad og bad . Då han var ferdig , sa ein av læresveinane til han : « Herre , lær oss å be , slik Johannes lærte sine læresveinar . »
Han svara : « Når de bed , skal de seia : Far ! Lat namnet ditt helgast . Lat riket ditt koma .
Gjev oss kvar dag vårt daglege brød .
Tilgjev oss våre synder , for vi òg tilgjev kvar den som står i skuld til oss . Og lat oss ikkje koma i freisting . »




Og eg seier dykk : Be , så skal de få . Leit , så skal de finna . Bank på , så skal det latast opp for dykk .
For den som bed , han får . Den som leitar , han finn . Og den som bankar på , skal det latast opp for .
Finst det ein far mellom dykk som gjev son sin ein orm når han bed om fisk ,
eller gjev han ein skorpion når han bed om egg ?
Når då de som er vonde , veit å gje borna dykkar gode gåver , kor mykje meir skal ikkje då Far i himmelen gje Den heilage ande til dei som bed han ! »
Ein gong dreiv han ut ei vond ånd som var stum . Og då den vonde ånda hadde fare ut , tala han som hadde vore stum . Folket undra seg .
Men nokre av dei sa : « Det er ved hjelp av Beelsebul , herskaren over dei vonde åndene , at han driv dei vonde åndene ut . »
Andre ville setja han på prøve og kravde eit teikn frå himmelen av han .
Men Jesus visste kva dei tenkte , og sa til dei : « Kvart rike som kjem i strid med seg sjølv , blir lagt øyde , og hus på hus rasar saman .
Er no Satan komen i strid med seg sjølv , korleis kan då riket hans bli ståande ? De seier då at det er ved Beelsebul eg driv ut dei vonde åndene .
Men er det ved Beelsebul eg driv ut dei vonde åndene , kven er det då dykkar eigne folk driv ut ånder ved ? Difor skal dei dømma dykk .
Men er det med Guds finger eg driv ut dei vonde åndene , ja , då har Guds rike nådd fram til dykk .
Når den sterke med våpen i hand vaktar garden sin , får det han eig , vera i fred .
Men kjem det ein som er sterkare og vinn over han , då tek denne mannen våpna som den sterke sette si lit til , og deler ut byttet .
Den som ikkje er med meg , er imot meg . Og den som ikkje samlar med meg , han spreier .
Når ei urein ånd fer ut av eit menneske , flakkar ho over tørre vidder og leitar etter ein kvilestad , men finn ingen . Då seier ho : ‘ Eg vil fara attende til huset mitt , som eg flytte ifrå . ’
Når ho kjem att , finn ho det feia og pynta .
Då fer ho av stad og får med seg sju andre ånder som er verre enn ho sjølv , og dei flytter inn og slår seg til der . Og det siste blir verre for dette mennesket enn det første . »
Då han sa dette , var det ei kvinne i folkehopen som ropa : « Sælt er det morsliv som bar deg , og brysta som du dia . »
Men Jesus svara : « Sei heller : ‘ Sæle er dei som høyrer Guds ord og tek vare på det . ’ »
Då no folket flokka seg om han , tok han atter til orde : « Denne slekta er ei vond slekt . Ho krev teikn , men ho skal ikkje få noko anna teikn enn Jona-teiknet .
For slik Jona vart eit teikn for folket i Ninive , slik skal Menneskesonen bli det for denne slekta .
Dronninga frå landet i sør skal stå fram ved dommen saman med mennene i denne slekta og dømma dei . For ho kom heilt frå ytste enden av jorda og ville høyra Salomos visdom . Og her er meir enn Salomo !
Folk frå Ninive skal stå fram ved dommen saman med denne slekta og dømma henne . For dei vende om då Jona forkynte bodskapen sin . Og her er meir enn Jona !
Ingen tenner ei oljelampe og set henne i kjellaren eller under eit kar . Nei , han set lampa på haldaren , så dei som kjem inn , kan sjå lyset .
Auget er kroppens lampe . Når auget ditt er friskt , er det fordi kroppen er fylt av lys . Men er auget ditt sjukt , er det fordi det er mørkt i kroppen .
Sjå då til at lyset i deg ikkje er mørker !
Er no alt i kroppen din lys og ingen del av han mørk , då blir alt lyst , som når ei lampe lyser på deg med strålane sine . »
Då han hadde tala , spurde ein farisear om han ville eta heime hos han . Og Jesus gjekk inn og tok plass ved bordet .
Farisearen undra seg då han såg at Jesus ikkje helte vatn over hendene før måltidet .
Men Herren sa til han : « Ja , de farisearar , de reingjer utsida av skåler og fat , men på innsida er de griske og fulle av vondskap .
Uvituge menneske ! Han som har skapt det som er utvendig , har ikkje han skapt det som er innvendig òg ?
Gjev heller det de har i skålene og fata , som gåve til dei fattige . Då blir alt reint for dykk .
Men ve dykk , farisearar ! De gjev tiend av mynte , vinrute og alle slags grønsaker , men bryr dykk ikkje om rettferd og kjærleik til Gud . Det eine skulle gjerast og det andre ikkje vera ugjort .
Ve dykk , farisearar ! De elskar å sitja fremst i synagogane og vil gjerne at folk skal helsa dykk på torget .
Ve dykk ! De liknar graver som ikkje lenger er synlege ; folk går på dei og ensar det ikkje . »
Då tok ein av dei lovkunnige ordet og sa : « Meister , når du seier slikt , krenkjer du oss òg . »
Men Jesus svara : « Ve dykk , de lovkunnige òg ! De lesser på folk bører som ikkje er til å bera , men sjølve rører de dei ikkje med ein finger .
Ve dykk ! De byggjer gravminne over profetane , dei som fedrane dykkar slo i hel .
Slik er de vitne om det fedrane dykkar gjorde , og samtykkjer i det . For dei slo profetane i hel , og de byggjer gravminne .
Difor har òg Guds visdom sagt : Eg vil senda profetar og apostlar til dei ; somme skal dei slå i hel , andre skal dei forfølgja .
Difor skal denne slekta få svara for blodet frå alle profetane , det som har runne frå verda vart grunnlagd ,
frå drapet på Abel til drapet på Sakarja , han som vart drepen mellom altaret og tempelet . Ja , seier eg dykk , denne slekta skal svara for det .
Ve dykk lovkunnige ! De har teke bort nøkkelen til kunnskapen . Sjølve gjekk de ikkje inn , og dei som ville gå inn , har de hindra . »
Då Jesus gjekk ut derifrå , var dei skriftlærde og farisearane rasande og trengde seg inn på han med mange slags spørsmål .
Dei vakta på han og prøvde å få han til å seia noko som dei kunne klaga han for .
I mellomtida hadde folket samla seg i tusental , så dei heldt på å trø kvarandre ned . Då tok Jesus til å tala , og han vende seg først til læresveinane : « Ta dykk i vare for surdeigen til farisearane , hykleriet deira !
Ingenting er gøymt som ikkje skal fram i dagen , og ingenting er løynt som ikkje skal bli kjent .
Difor skal det de seier i mørkret , bli høyrt i lyset , og det de kviskrar i einerom , skal ropast ut frå hustaka .
Men til dykk , venene mine , seier eg : Ver ikkje redde dei som slår i hel kroppen , men sidan ikkje kan gjera meir .
Eg skal visa dykk kven de skal frykta : De skal frykta han som kan slå i hel og sidan har makt til å kasta i helvete . Ja , seier eg dykk , han skal de frykta !
Blir ikkje fem sporvar selde for eit par skilling ? Og ikkje ein av dei er gløymd hos Gud .
Ja , kvart hårstrå på hovudet dykkar er talt . Ver ikkje redde ! De er meir verde enn mange sporvar .
Det seier eg dykk : Kvar den som kjennest ved meg for menneska , skal òg Menneskesonen kjennast ved for Guds englar .
Men den som fornektar meg for menneska , han skal òg bli fornekta for Guds englar .
Og kvar den som seier eit ord mot Menneskesonen , skal få tilgjeving . Men den som spottar Den heilage ande , får ikkje tilgjeving .
Når de må svara for dykk i synagogane og for dei som styrer og rår , ver då ikkje redde for korleis de skal forsvara dykk , eller kva de skal seia .
For Den heilage ande skal læra dykk i same stund kva som må seiast . »
Ein i folkehopen sa til han : « Meister , sei til bror min at han skal skifta arven med meg ! »
Men Jesus svara : « Ven , kven har sett meg til å dømma eller skifta mellom dykk ? »
Så sa han til dei alle : « Ta dykk i vare for lysta til alltid å eiga meir ! For det er ikkje det du eig , som gjev deg livet , om du har aldri så mykje . »
Og han fortalde dei ei likning : « Det var ein rik mann . Jorda hans hadde bore god grøde ,
og han tenkte med seg : ‘ Kva skal eg gjera ? Eg har ikkje rom til grøda mi .
Jau , slik vil eg gjera : Eg vil riva ned uthusa mine og byggja dei større , og der vil eg samla kornet og alt eg elles eig .
Og så vil eg seia til meg sjølv : No har du mykje godt liggjande , nok for mange år . Unn deg ro , mi sjel , et , drikk og ver glad ! ’
Men Gud sa til han : ‘ Uvituge menneske ! I denne natt blir sjela di kravd tilbake . Kven skal då ha det du har samla ? ’
Slik går det med den som samlar skattar til seg sjølv og ikkje er rik i Gud . »
Han sa til læresveinane : « Difor seier eg dykk : Ver ikkje urolege for livet , kva de skal eta , eller for kroppen , kva de skal kle dykk med .
Livet er meir enn maten og kroppen meir enn kleda .
Sjå på ramnane ! Dei sår ikkje og haustar ikkje , dei har verken matbu eller låve , men Gud før dei likevel . Kor mykje meir er ikkje de enn fuglane !
Kven av dykk kan med all si uro leggja ei alen til si livslengd ?
Når de ikkje eingong maktar så lite , kvifor er de då urolege for alt det andre ?
Sjå på liljene , korleis dei veks ! Dei strevar ikkje og spinn ikkje , men eg seier dykk : Ikkje eingong Salomo i all sin herlegdom var kledd som ei av dei .
Når Gud kler graset så fint , det som veks på marka i dag og blir kasta i omnen i morgon , kor mykje meir skal han ikkje då kle dykk – de lite truande !
Ver ikkje urolege , og tenk ikkje heile tida på kva de skal eta og kva de skal drikka .
For alt dette er heidningane i verda opptekne av . Men Far dykkar veit at de treng dette .
Søk heller hans rike , så skal de få dette i tillegg .
Ver ikkje redd , du vesle flokk ! For det er Far dykkars gode vilje å gje dykk riket .
Sel det de eig , og gjev gåver til dei fattige . Få dykk pengepungar som ikkje kan slitast ut , ein uforgjengeleg skatt i himmelen , der tjuvar ikkje kjem til og møll ikkje øydelegg .
For der skatten dykkar er , vil hjartet dykkar òg vera .
Spenn beltet om livet og lat lampene brenna !
Ver lik tenarar som ventar herren sin heim frå bryllaupsfest og står ferdige til å opna så snart han kjem og bankar på .
Lukkelege er dei tenarane som herren finn vakne når han kjem ! Sanneleg , eg seier dykk : Han skal binda opp kjortelen , føra dei til bords og sjølv gå fram og tena dei .
Ja , lukkelege er dei som han finn vakne , sjølv om han ikkje kjem før i andre eller tredje nattevakta !
Men det skal de vita : Dersom husherren visste kva time tjuven kom , ville han ikkje la han bryta seg inn i huset .
Så ver førebudde , de òg ! For Menneskesonen kjem i ein time de ikkje ventar det . »
Då spurde Peter : « Herre , er det oss du siktar til med denne likninga , eller gjeld ho for alle ? »
Herren svara : « Kven er den trufaste og kloke hushaldaren , den som herren set over tenestefolket sitt så han skal gje dei mat i rette tid ?
Lukkeleg er den tenaren som herren finn i arbeid med dette når han kjem tilbake !
Sanneleg , eg seier dykk : Herren skal setja han over alt det han eig .
Men set at tenaren seier med seg : ‘ Det tek nok endå ei stund før herren min kjem ’ , og han så tek til å slå tenestegutane og tenestejentene og eta og drikka til han blir full .
Då skal herren hans koma ein dag han ikkje ventar og ein time han ikkje veit om , og hogga han ned og la han få dela lagnad med dei vantruande .
Den tenaren som veit kva herren hans vil , og likevel ikkje steller i stand eller gjer det herren vil , han skal få mange slag .
Men den som ikkje veit det og gjer det som fortener slag , han skal sleppa med færre . Den som mykje har fått , av han blir det venta mykje . Og den som mykje er tiltrudd , av han skal det krevjast dess meir .
Eg er komen for å kasta eld på jorda . Kor gjerne eg ville at brannen alt var tend !
Ein dåp må eg døypast med . Kor det tyngjer meg til han er fullført !
Trur de eg er komen for å skapa fred på jorda ? Nei , seier eg , ikkje fred , men strid .
Er det fem i ein heim , skal dei heretter liggja i strid med kvarandre : tre mot to og to mot tre ,
far skal stå mot son og son mot far , mor mot dotter og dotter mot mor , svigermor mot svigerdotter og svigerdotter mot svigermor . »
Til folket sa han : « Når de ser at det skyar til i vest , seier de straks : ‘ No kjem det regn ’ , og det går slik .
Og når de merkar at det blæs frå sør , seier de : ‘ No blir det varmt ’ , og det går slik .
Hyklarar ! Det de ser på jorda og himmelen , veit de å tyda . Kvifor kan de ikkje då tyda denne tida ?
Og kvifor dømmer de ikkje ut frå dykk sjølve om kva som er rett ?
Når du går til domstolen med motparten din , skal du gjera det du kan for å bli samd med han medan de enno er på vegen . Elles dreg han deg for dommaren , og dommaren sender deg til innkrevjaren , og innkrevjaren kastar deg i fengsel .
Eg seier deg : Du slepp ikkje ut att før du har betalt til siste øre . »
På den tida kom det nokre til han og fortalde om dei galilearane som Pilatus hadde drepe medan dei ofra , så blodet deira blanda seg med blodet frå offerdyra .
Då tok Jesus til orde : « Trur de at desse var større syndarar enn alle andre galilearar , sidan det gjekk så ille med dei ?
Nei , seier eg . Men vender de ikkje om , skal de alle omkoma på same måten .
Eller dei atten som vart drepne då Siloa-tårnet rasa saman , trur de at dei hadde større skuld enn alle dei andre som bur i Jerusalem ?
Nei , seier eg . Men vender de ikkje om , skal de alle omkoma på same vis . »
Så fortalde han denne likninga : « Ein mann hadde eit fikentre som var planta i vingarden hans . Men då han kom og såg etter frukt på det , fann han ikkje noko .
Då sa han til gartnaren : ‘ No er det tredje året eg kjem og leitar etter frukt på dette fikentreet og ikkje finn noko . Hogg det ned ! Kvifor skal det stå der og arma ut jorda ? ’
‘ Herre , lat det få stå dette året òg ’ , svara gartnaren , ‘ så skal eg grava kring det og gjødsla det ;
kan henda ber det neste år . Gjer det ikkje det , får du hogga det ned . ’ »
Ein sabbat underviste han i ein av synagogane .
Der var det ei kvinne som hadde vore plaga av ei sjukdomsånd i atten år . Ho gjekk krokryggja og kunne ikkje retta seg opp .
Då Jesus fekk sjå henne , kalla han henne til seg og sa : « Kvinne , du er løyst frå sjukdomen din . »
Han la hendene på henne , og med ein gong rette ho seg opp og lova Gud .
Men synagogeforstandaren vart forarga fordi Jesus lækte på sabbaten , og han sa til dei som var samla : « Det er seks dagar til å arbeida på . Då kan de koma og la dykk lækja , men ikkje på sabbaten . »
« Hyklarar » , svara Herren . « Løyser ikkje kvar ein av dykk oksen eller eselet av båsen på sabbaten og leier dei ut så dei får drikka ?
Men her er ei Abrahams dotter som Satan har halde bunden i heile atten år , skulle ikkje ho kunna løysast av det bandet på ein sabbat ? »
Då han sa dette , måtte dei skjemmast , alle motstandarane hans . Men alle dei som var samla , gledde seg over alt det underfulle han gjorde .
Så sa han : « Kva er Guds rike likt ? Kva skal eg samanlikna det med ?
Det er likt eit sennepsfrø som ein mann tok og sådde i hagen sin . Det voks og vart til eit tre , og fuglane under himmelen bygde reir i greinene på det . »
Og igjen sa han : « Kva skal eg samanlikna Guds rike med ?
Det er likt ein surdeig som ei kvinne la inn i tre mål mjøl til alt var gjennomsyra . »
Medan han var på veg til Jerusalem , drog han omkring frå by til by og frå landsby til landsby og underviste .
Då var det ein som spurde : « Herre , er det få som blir frelste ? » Han sa til dei :
« Kjemp for å koma inn gjennom den tronge døra ! Mange , seier eg dykk , skal freista å koma inn , men ikkje greia det .
Når husherren først har reist seg og stengt døra og de står utanfor og bankar på og seier : ‘ Herre , lat opp for oss ’ , då skal han svara : ‘ Eg veit ikkje kvar de er ifrå . ’
Då kjem de til å seia : ‘ Vi har ete og drukke i lag med deg , og du underviste på gatene våre . ’
Men han skal svara : ‘ Eg veit ikkje kvar de er ifrå . Gå bort frå meg , alle de som gjer urett ! ’
Og de skal gråta og skjera tenner når de får sjå Abraham og Isak og Jakob og alle profetane i Guds rike medan de sjølve er kasta utanfor .
Frå aust og vest og frå nord og sør skal menneske koma og sitja til bords i Guds rike .
Då skal nokre som er dei siste , bli dei første , og nokre som er dei første , bli dei siste . »
I same stunda kom det nokre farisearar og sa til han : « Du må koma deg bort herifrå . Herodes har tenkt å drepa deg . »
Men han svara : « Gå og sei til den reven : I dag og i morgon driv eg ut vonde ånder og gjer sjuke friske att , og tredje dagen er eg ved målet .
Men i dag og i morgon og endå ein dag må eg vandra vidare , for ein profet kan ikkje mista livet nokon annan stad enn i Jerusalem .
Jerusalem , Jerusalem , du som slår i hel profetane og steinar dei som er sende til deg ! Kor ofte ville eg ikkje samla borna dine som ei høne samlar kyllingane under vengene sine . Men de ville ikkje .
Så høyr : Huset dykkar skal bli forlate ! Eg seier dykk : De skal ikkje sjå meg før den dagen de seier : ‘ Velsigna er han som kjem i Herrens namn ! ’ »
Ein gong var Jesus beden til å eta hos ein farisear som var medlem av Rådet . Det var sabbat , og dei heldt auge med han .
Då stod det framfor han ein mann som leid av vatn i kroppen .
Jesus spurde dei lovkunnige og farisearane : « Er det tillate å lækja på sabbaten , eller er det ikkje ? »
Dei tagde . Då rørte han ved mannen , gjorde han frisk og lét han gå .
Så sa han til dei : « Dersom ein av dykk har ein son eller ein okse som dett i brønnen , dreg de han ikkje straks opp , endå om det er sabbat ? »
Dei kunne ikkje svara på dette .
Då han la merke til korleis gjestene valde seg ut dei øvste plassane ved bordet , sa han til dei i ei likning :
« Når du blir beden i gjestebod , så ta ikkje plass øvst ved bordet . For det kan henda at ein som står høgare enn du , er beden ,
og at verten som bad dykk begge , kjem og seier til deg : ‘ Gjev rom for denne gjesten ! ’ Då må du ta plass nedst og skjemmast .
Nei , når du er beden ein stad , så gå og ta plass nedst ved bordet . Så kan verten seia til deg når han kjem : ‘ Flytt deg høgare opp , venen min . ’ Då får du ære medan alle gjestene ser på .
For kvar den som set seg sjølv høgt , skal setjast lågt , og den som set seg sjølv lågt , skal setjast høgt . »
Han sa òg eit ord til verten : « Når du vil halda gjestebod til middag eller kvelds , så be ikkje vener , sysken , slektningar eller rike naboar . For dei kjem til å be deg att , og dermed får du gjengjeld .
Nei , når du vil halda gjestebod , så be fattige , uføre , lamme og blinde .
Då blir du lukkeleg , for dei har ikkje noko å gje deg att . Men du skal få løn for dette når dei rettferdige står opp frå dei døde . »
Ein av gjestene som høyrde dette , sa til han : « Sæl er den som får sitja til bords i Guds rike . »
Men Jesus sa til han : « Det var ein mann som ville halda eit stort gjestebod og bad mange .
Då tida for gjestebodet kom , sende han tenaren sin i veg for å seia til dei bedne : ‘ Kom , for no er alt ferdig ! ’
Men dei kom med orsakingar , alle som ein . Den eine sa : ‘ Eg har kjøpt eit jordstykke og må ut og sjå på det . Du må gjera vel og orsaka meg . ’
Ein annan sa : ‘ Eg har kjøpt meg fem par oksar , og no skal eg av stad og prøva dei . Du må gjera vel og orsaka meg . ’
Endå ein annan sa : ‘ Eg har gift meg , difor kan eg ikkje koma . ’
Tenaren kom att og fortalde dette til herren sin . Då vart husherren sint og sa til han : ‘ Gå straks ut på gater og torg i byen og hent inn fattige og uføre , blinde og lamme . ’
Tenaren kom att og sa : ‘ Herre , eg har gjort som du sa , men det er enno rom . ’
Då sa herren til tenaren : ‘ Gå ut på vegane og stigane og nøyd folk til å koma inn , så huset mitt blir fullt .
For det seier eg dykk : Ingen av dei som var bedne , skal få smaka festmåltidet mitt . ’ »
Store skarar følgde med Jesus . Han snudde seg til dei og sa :
« Om nokon kjem til meg utan å setja dette høgare enn far og mor , kone og born , brør og systrer , ja , høgare enn sitt eige liv , kan han ikkje vera min læresvein .
Den som ikkje ber krossen sin og følgjer etter meg , kan ikkje vera min læresvein .
Vil ein av dykk byggja eit tårn , set han seg ikkje då først ned og reknar etter kva det vil kosta , for å sjå om han har råd til å fullføra det ?
For har han lagt grunnmuren og ikkje maktar å gjera tårnet ferdig , då vil alle som ser det , gjera narr av han
og seia : ‘ Denne mannen gjekk i gang med å byggja , men han greidde ikkje å fullføra det . ’
Eller om ein konge vil dra i krig mot ein annan konge , set han seg ikkje då først ned og tenkjer etter om han med sine ti tusen mann er sterk nok til å møta den andre , som kjem mot han med tjue tusen ?
Og er han ikkje sterk nok , sender han menn av stad og bed om fred medan fienden enno er langt borte .
Slik kan ingen av dykk vera min læresvein utan at han seier frå seg alt han eig .
Salt er ein god ting . Men mistar saltet òg si kraft , korleis kan ein då gjera det salt att ?
Det duger verken i jord eller gjødsel , dei kastar det ut . Den som har øyre å høyra med , høyr ! »
Alle tollarane og syndarane heldt seg nær ved Jesus og høyrde på han .
Men farisearane og dei skriftlærde murra og sa seg imellom : « Denne mannen tek imot syndarar og et i lag med dei . »
Då fortalde han dei denne likninga :
« Om ein av dykk har hundre sauer og mistar éin av dei , lèt han ikkje då dei nittini vera att ute i øydemarka og går av stad og leitar etter den bortkomne sauen til han finn han ?
Og når han har funne han , blir han glad og tek han på akslene sine .
Straks han kjem heim , kallar han saman vener og naboar og seier til dei : ‘ Gled dykk med meg ! Eg har funne att den sauen som var bortkomen . ’
Eg seier dykk : På same måten er det større glede i himmelen over éin syndar som vender om , enn over nittini rettferdige som ikkje treng omvending .
Eller om ei kvinne har ti sølvpengar og mistar éin , tenner ho ikkje då ei lampe og sopar heile huset og leitar vel til ho finn han ?
Og når ho har funne han , kallar ho saman veninner og nabokoner og seier : ‘ Gled dykk med meg ! Eg har funne att det pengestykket eg hadde mista . ’
På same måten , seier eg dykk , blir det glede mellom Guds englar over éin syndar som vender om . »
Jesus sa : « Ein mann hadde to søner .
Den yngste sa til far sin : ‘ Far , lat meg få den delen av formuen som fell på meg . ’ Så skifte han eigedomen sin mellom dei .
Ikkje mange dagane etter selde den yngste sonen alt det han eigde , og drog til eit land langt borte . Der levde han eit vilt liv og sløste bort formuen sin .
Då han hadde sett alt over styr , vart det uår og svolt i landet , og han tok til å lida naud .
Han gjekk då til ein av mennene der i landet og bad om arbeid , og mannen sende han ut på markene sine for å gjeta grisene .
Han ønskte berre å få metta seg med dei belgfruktene som grisene åt , men ingen gav han noko .
Då gjekk han i seg sjølv og sa : ‘ Kor mange leigekarar heime hos far min har ikkje fullt opp av mat , og her går eg og svelt i hel !
Eg vil bryta opp og gå heim til far min og seia : Far , eg har synda mot Himmelen og mot deg .
Eg er ikkje verd å kallast son din lenger . Men lat meg få vera som ein av leigekarane dine . ’
Så braut han opp og gjekk heim til far sin . Medan han endå var langt borte , fekk faren sjå han , og han fekk inderleg medkjensle med han . Han sprang imot han , kasta seg om halsen på han og kyste han .
Då sa sonen : ‘ Far , eg har synda mot Himmelen og mot deg . Eg er ikkje verd å kallast son din lenger . ’
Men faren sa til tenarane : ‘ Skund dykk ! Finn fram dei beste kleda og ha dei på han , og lat han få ring på fingeren og skor på føtene .
Hent så gjøkalven og slakt han , og lat oss halda måltid og feira .
For denne sonen min var død og har vorte levande , han var bortkomen og er attfunnen . ’ Og så tok festen og gleda til .
Den eldste sonen var ute på marka . Då han gjekk heimover og nærma seg garden , høyrde han spel og dans .
Han ropa på ein av karane og spurde kva som stod på .
‘ Bror din er komen ’ , svara han , ‘ og far din har slakta gjøkalven fordi han fekk han velberga heim att . ’
Då vart han sint og ville ikkje gå inn . Far hans kom ut og prøvde å overtala han .
Men han svara attende : ‘ No har eg tent deg i alle år og aldri sett meg opp mot dine bod . Men meg har du ikkje gjeve så mykje som eit kje , så eg kunne halda fest saman med venene mine .
Men når han kjem heim , denne son din som har sløst bort pengane dine i lag med horer , då slaktar du gjøkalven for han ! ’
Då sa far hans : ‘ Du er alltid hos meg , barnet mitt , og alt mitt er ditt .
Men no må vi halda fest og vera glade . For denne bror din var død og har vorte levande , han var bortkomen og er attfunnen . ’ »

Jesus sa til læresveinane : « Det var ein rik mann som hadde ein forvaltar . Og folk kom til han og sa at denne forvaltaren sløste bort formuen hans .
Då kalla han forvaltaren til seg og sa : ‘ Kva er det eg høyrer om deg ? Legg fram rekneskap for drifta , for du kan ikkje lenger vera forvaltar hos meg . ’
Mannen tenkte : ‘ Kva skal eg gjera no når herren min tek tenesta ifrå meg ? Å grava har eg ikkje krefter til , tigga skjemmest eg ved .
Jau , eg veit kva eg må gjera for at folk skal ta imot meg i heimane sine når eg blir avsett . ’
Så kalla han til seg dei som stod i skuld til herren hans , ein for ein . Til den første sa han : ‘ Kor mykje er du skuldig herren min ? ’
‘ Hundre fat olje ’ , svara han . ‘ Her er skuldbrevet ditt ’ , sa forvaltaren , ‘ set deg ned med ein gong og skriv femti . ’
Så spurde han den neste : ‘ Og du , kor mykje skuldar du ? ’ ‘ Hundre tønner kveite ’ , svara han . ‘ Her er skuldbrevet ditt , skriv åtti ’ , sa forvaltaren .
Herren rosa den uheiderlege forvaltaren fordi han hadde handla klokt . For born av denne verda steller seg klokare med kvarandre enn det born av lyset gjer .
Og eg seier dykk : Bruk den uheiderlege Mammon til å vinna dykk vener som kan ta imot dykk i dei evige heimane når pengane tek slutt .
Den som er tru i smått , er òg tru i stort , og den som er uærleg i smått , er òg uærleg i stort .
Er de ikkje tru når det gjeld den uheiderlege Mammon , kven vil då tru på dykk og gje dykk det som verkeleg er verdt noko ?
Og viser de ikkje truskap med det som høyrer andre til , kven vil då gje dykk noko de sjølve kan eiga ?
Ein slave kan ikkje tena to herrar . Han vil hata den eine og elska den andre eller halda seg til den eine og forakta den andre . De kan ikkje tena både Gud og Mammon . »
Alt dette høyrde farisearane , og pengekjære som dei var , spotta dei Jesus .
Då sa han til dei : « De vil gjerne vera rettferdige i menneskeauge , men Gud kjenner hjarta dykkar . Det som menneske set høgt , er ein styggedom i Guds auge .
Lova og profetane hadde si tid til Johannes kom . Frå den tid er den gode bodskapen om Guds rike forkynt , og alle trengjer på for å koma inn .
Før skal himmel og jord forgå , før ein einaste prikk i lova fell bort .
Den som skil seg frå kona si og gifter seg med ei anna kvinne , bryt ekteskapet . Og den som gifter seg med ei fråskild kvinne , bryt ekteskapet .
Det var ein rik mann som kledde seg i purpur og fint lin og levde i fest og prakt dag etter dag .
Men ein fattig mann som heitte Lasarus , låg utanfor porten hans , full av verkjesår .
Han ønskte berre å få metta seg med det som fall frå bordet til rikmannen . Hundane kom endåtil og slikka såra hans .
Så hende det at den fattige døydde , og englane bar han til Abrahams fang . Den rike døydde òg , og vart gravlagd .
Då han slo opp auga i dødsriket der han var i pine , såg han Abraham langt borte og Lasarus tett inntil han .
Då ropa han : ‘ Far Abraham , miskunna deg over meg ! Send Lasarus hit så han kan dyppa fingertuppen i vatn og kjøla tunga mi . For eg lid så vondt i denne elden . ’
Abraham svara : ‘ Kom i hug , barnet mitt , at du fekk alt det gode medan du levde , og Lasarus like eins det vonde . No blir han trøysta her , medan du lid vondt .
Dessutan er det lagt ein avgrunn mellom oss og dykk , slik at dei som vil koma herifrå og over til dykk , ikkje skal kunna det , og ingen kan koma frå dykk og over til oss . ’
Då sa den rike : ‘ Så bed eg deg , far , at du sender han til heimen min .
Eg har fem brør . Lat han åtvara dei , så ikkje dei òg skal koma til denne pinestaden . ’
Men Abraham sa : ‘ Dei har Moses og profetane , dei kan høyra på dei . ’
‘ Nei , far Abraham ’ , svara han , ‘ men kjem det nokon til dei frå dei døde , då vender dei om . ’
Då sa Abraham : ‘ Høyrer dei ikkje på Moses og profetane , så vil dei heller ikkje la seg overtyda om nokon står opp frå dei døde . ’ »

Han sa til læresveinane sine : « Det må koma forføringar , noko anna er ikkje råd . Men ve den som forføringane kjem ifrå !
Det var betre for han å bli kasta i havet med ein møllestein om halsen enn at han skulle lokka ein av desse små til fall .
Ta dykk i vare ! Syndar bror din , så tal han til rette , og angrar han , så tilgjev han .
Ja , om han syndar mot deg sju gonger same dagen og sju gonger kjem til deg og seier : ‘ Eg angrar ’ , så skal du tilgje han . »
Apostlane sa til Herren : « Gjev oss større tru ! »
Herren svara : « Hadde de tru som eit sennepsfrø , kunne de seia til dette morbærtreet : ‘ Rykk deg opp og slå rot i havet ! ’ Og det skulle lyda dykk .
Om ein av dykk har ein tenar som er ute og pløyer eller gjeter , seier han då til tenaren når han kjem heim frå marka : ‘ Kom no og set deg til bords ? ’
Nei , han vil seia : ‘ Lag til kveldsmat , bind opp kjortelen og stå til teneste for meg medan eg et og drikk . Sidan kan du sjølv få deg mat . ’
Takkar han tenaren for at han gjorde det han var pålagd ?
På same måten er det med dykk : Når de har gjort alt de var pålagde , skal de seia : ‘ Vi er unyttige tenarar og har berre gjort det vi var skuldige å gjera . ’ »
Medan Jesus var på vegen til Jerusalem , drog han gjennom grenselandet mellom Samaria og Galilea .
Då han skulle gå inn i ein landsby , kom det ti spedalske menn imot han . Dei vart ståande langt unna
og ropa : « Jesus , meister , miskunna deg over oss ! »
Han såg dei og sa : « Gå og vis dykk for prestane ! » Og medan dei var på veg dit , vart dei reine .
Ein av dei kom tilbake då han såg han hadde vorte frisk . Han lova Gud med høg røyst ,
kasta seg ned for Jesu føter med andletet mot jorda og takka han . Denne mannen var ein samaritan .
Då sa Jesus : « Vart dei ikkje reine alle ti ? Kvar er så dei ni ?
Var det ingen annan enn denne framande som kom tilbake og ville gje Gud æra ? »
Og han sa til mannen : « Reis deg og gå ! Trua di har frelst deg . »
Ein gong spurde farisearane Jesus når Guds rike skulle koma . Han svara : « Guds rike kjem ikkje slik at ein kan sjå det med auga .
Ingen kan seia : ‘ Sjå her er det ’ eller : ‘ Der er det ’ . For Guds rike er midt iblant dykk . »
Til læresveinane sa han : « Det kjem ei tid då de skal lengta etter å sjå ein av Menneskesonens dagar , men ikkje få oppleva det .
Folk skal seia til dykk : ‘ Sjå der ’ eller : ‘ Sjå , her er han ’ . Gå ikkje dit og spring ikkje etter dei !
For slik lynet flammar opp og lyser frå himmelrand til himmelrand , slik skal Menneskesonen koma til syne på sin dag .
Men først skal han lida mykje og bli forkasta av denne slekta .
Og som det var i Noahs dagar , slik skal det vera i Menneskesonens dagar .
Dei åt og drakk , dei gifte seg og vart bortgifte , heilt til den dagen då Noah gjekk inn i arka . Så kom storflaumen og gjorde ende på dei alle .
Eller som det var i Lots dagar : Dei åt og drakk , dei kjøpte og selde , planta og bygde .
Men den dagen Lot gjekk ut av Sodoma , regna det eld og svovel frå himmelen og gjorde ende på dei alle .
På same vis skal det vera den dagen Menneskesonen openberrar seg .
Når den dagen kjem , må den som er oppe på taket og har sakene sine nede i huset , ikkje gå ned og henta dei , og den som er ute på marka , må ikkje gå heim att .
Kom i hug kona til Lot !
Den som vil tryggja livet sitt , skal mista det . Men den som mistar det , skal berga det .
Eg seier dykk : Den natta skal det liggja to i ei seng . Den eine skal hentast , den andre skal bli att .
To kvinner skal mala på same kverna . Den eine skal hentast , den andre skal bli att .
{ { To menn skal vera ute på marka . Den eine blir henta , den andre skal bli att . } } »
Då tok læresveinane til orde og spurde : « Kvar , Herre ? » Han svara : « Der åtselet er , vil gribbane samlast . »
Han fortalde dei ei likning om at dei alltid skulle be og ikkje mista motet :
« I ein by var det ein dommar som ikkje hadde ærefrykt for Gud og ikkje tok omsyn til noko menneske .
I same byen var det ei enkje . Ho kom gong på gong til han og sa : ‘ Hjelp meg i saka med motparten min , så eg kan få min rett . ’
Lenge ville han ikkje , men til slutt sa han med seg sjølv : ‘ Endå eg verken har ærefrykt for Gud eller tek omsyn til noko menneske ,
vil eg hjelpa denne enkja til retten hennar , sidan ho plagar meg slik , elles endar det vel med at ho flyg like i synet på meg . ’ »
Og Herren sa : « Høyr kva denne uærlege dommaren seier !
Skulle så ikkje Gud hjelpa sine utvalde til retten deira , dei som ropar til han dag og natt ? Er han sein til å hjelpa dei ?
Eg seier dykk : Han skal raskt sørgja for at dei får sin rett . Men når Menneskesonen kjem , skal han då finna trua på jorda ? »
Til nokre som stolte på at dei sjølve var rettferdige , og såg ned på alle andre , fortalde Jesus denne likninga :
« To menn gjekk opp til tempelet for å be . Den eine var farisear og den andre tollar .
Farisearen stilte seg opp for seg sjølv og bad slik : ‘ Eg takkar deg , Gud , fordi eg ikkje er som andre menneske , dei som svindlar , gjer urett og bryt ekteskapet , eller som den tollaren der .
Eg fastar to gonger i veka og gjev tiend av alt eg tener . ’
Tollaren stod langt unna ; han ville ikkje eingong lyfta auga mot himmelen , men slo seg for bringa og sa : ‘ Gud , ver meg syndar nådig ! ’
Eg seier dykk : Tollaren gjekk heim rettferdig for Gud , den andre ikkje . For kvar den som set seg sjølv høgt , skal setjast lågt , og den som set seg sjølv lågt , skal setjast høgt . »
Dei bar òg spedborna til Jesus for at han skulle røra ved dei . Læresveinane såg det og ville visa dei bort .
Men Jesus kalla dei til seg og sa : « Lat småborna koma til meg , og hindra dei ikkje ! For Guds rike høyrer slike til .
Sanneleg , eg seier dykk : Den som ikkje tek imot Guds rike slik som eit lite barn , skal ikkje koma inn i det . »
Ein som var medlem av Rådet , kom og spurde han : « Gode meister , kva skal eg gjera så eg kan arva evig liv ? »
Men Jesus sa til han : « Kvifor kallar du meg god ? Ingen er god utan éin – det er Gud !
Boda kjenner du : Du skal ikkje bryta ekteskapet , du skal ikkje slå i hel , du skal ikkje stela , du skal ikkje vitna falskt , du skal æra far din og mor di . »
Han svara : « Alt dette har eg halde frå eg var ung . »
Då Jesus høyrde det , sa han : « Eitt manglar deg enno : Sel alt det du eig , og del ut til dei fattige . Då skal du få ein skatt i himmelen . Kom så og følg meg ! »
Mannen vart sorgfull då han høyrde det , for han var svært rik .
Jesus såg at han vart sorgfull , og sa : « Kor vanskeleg det er for dei som eig mykje , å koma inn i Guds rike !
Det er lettare for ein kamel å gå gjennom eit nålauge enn for ein rik å koma inn i Guds rike . »
« Kven kan då bli frelst ? » spurde dei som høyrde på .
Han svara : « Det som er umogleg for menneske , er mogleg for Gud . »
Då sa Peter : « Kva så med oss ? Vi har gått ifrå alt vårt og følgt deg . »
Jesus svara : « Sanneleg , eg seier dykk : Ingen har skilt seg med hus eller kone eller sysken eller foreldre eller born for Guds rike skuld
utan at han skal få det att mangedobbelt i den tida som no er , og eit evig liv i den verda som kjem . »
Så tok han dei tolv til sides og sa til dei : « Sjå , vi dreg opp til Jerusalem , og alt som profetane har skrive om Menneskesonen , skal oppfyllast .
Han skal gjevast over til heidningane og bli spotta og mishandla og spytta på ,
og dei skal piska han og slå han i hel . Og tredje dagen skal han stå opp att . »
Men dei skjøna ikkje noko av dette . Det var løynt for dei , og dei forstod ikkje det han sa .
Då Jesus nærma seg Jeriko , sat det ein blind mann ved vegen og tigga .
Mannen høyrde at det var mykje folk på vegen , og spurde kva som stod på .
Dei svara : « Det er Jesus frå Nasaret som kjem forbi . »
Då ropa han : « Jesus , du Davids son , miskunna deg over meg ! »
Dei som gjekk føre , tala hardt til han og bad han teia , men han ropa berre endå høgare : « Du Davids son , miskunna deg over meg ! »
Jesus stansa og bad dei leia den blinde til han . Og då han kom nærare , spurde Jesus han :
« Kva vil du eg skal gjera for deg ? » « Herre , lat meg få synet att ! » svara han .
Jesus sa til han : « Du skal bli sjåande ! Trua di har frelst deg . »
Straks kunne han sjå , og han gav seg i følgje med Jesus og lova Gud . Og alt folket som såg det , prisa Gud .
Så kom Jesus til Jeriko og drog gjennom byen .
Der var det ein mann som heitte Sakkeus ; han var overtollar og svært rik .
Han ville gjerne sjå kven Jesus var , men kunne ikkje koma til for folkemengda , for han var liten av vekst .
Difor sprang han i førevegen og klatra opp i eit morbærtre så han kunne få sjå han , for der kom han til å gå forbi .
Då Jesus kom dit , såg han opp og sa til han : « Sakkeus , skund deg og kom ned ! For i dag må eg ta inn i ditt hus . »
Då skunda han seg ned og tok imot Jesus med glede .
Men alle som såg det , murra og sa : « Han har teke inn hos ein syndig mann . »
Men Sakkeus steig fram og sa til Herren : « Herre , halvparten av alt eg eig , gjev eg til dei fattige , og har eg truga pengar frå nokon , gjev eg fire gonger så mykje tilbake . »
Då sa Jesus til han : « I dag er frelse komen til dette huset . For han er òg ein Abrahams son .
For Menneskesonen er komen for å leita etter dei bortkomne og berga dei . »
Medan dei høyrde på dette , heldt Jesus fram og fortalde ei likning . For han var nær Jerusalem , og dei meinte at Guds rike straks skulle koma til syne .
Han sa : « Ein mann av høg ætt ville fara til eit land langt borte . Der skulle han bli innsett som konge og så koma heim att .
Han kalla til seg ti av tenarane sine , gav dei ti pund og sa til dei : ‘ Driv handel med desse pengane til eg kjem att . ’
Men landsmennene hans hata han , og dei lét sendemenn fara av stad etter han og seia : ‘ Vi vil ikkje ha denne mannen til konge over oss . ’
Då han no kom att som konge , kalla han til seg dei tenarane som hadde fått pengane , så han kunne få vita kor mykje dei hadde tent .
Den første kom fram og sa : ‘ Herre , det pundet du gav meg , har kasta av seg ti pund . ’
‘ Det er bra , du gode tenar ’ , sa kongen . ‘ Fordi du har vore tru i lite , skal du få rå over ti byar . ’
Den andre kom og sa : ‘ Herre , det pundet du gav meg , har gjeve fem pund . ’
Til han sa kongen : ‘ Du skal rå over fem byar . ’
Men så kom det ein og sa : ‘ Herre , sjå her er pundet ditt ! Eg har hatt det liggjande i eit tørkle .
Eg var redd deg , for du er ein streng mann som tek ut det du ikkje har sett inn , og haustar det du ikkje har sådd . ’
Då sa kongen : ‘ Etter dine eigne ord dømmer eg deg , du dårlege tenar ! Du visste at eg er ein streng mann som tek ut det eg ikkje har sett inn , og haustar det eg ikkje har sådd .
Kvifor gav du ikkje pengane mine til ein som driv med utlån , så eg kunne få dei att med renter når eg kom heim ? ’
Så sa han til dei som stod der : ‘ Ta pundet frå han og gjev det til han som har ti frå før ! ’
‘ Herre , han har alt ti pund ’ , sa dei .
‘ Ja , men eg seier dykk : Den som har , skal få , og den som ikkje har , skal bli fråteken sjølv det han har .
Men desse fiendane mine , dei som ikkje ville at eg skulle vera kongen deira , før dei hit og hogg dei ned for auga mine . ’ »
Då Jesus hadde sagt dette , heldt han fram på vegen opp mot Jerusalem .
Då han kom bort imot Betfage og Betania , ved den høgda som heiter Oljeberget , sende han to av læresveinane i veg
og sa : « Gå bort i den landsbyen som ligg framfor dykk . Når de kjem dit , finn de ein eselfole som står bunden , og han har det aldri sete noko menneske på . Den skal de løysa og leia hit !
Og er det nokon som spør : ‘ Kvifor løyser de folen ? ’ skal de svara : ‘ Herren har bruk for han . ’ »
Dei to gjekk av stad og fann det slik som han hadde sagt .
Dei løyste folen , og dei som eigde han , spurde : « Kvifor løyser de folen ? »
Dei svara : « Herren har bruk for han . »
Så leidde dei folen til Jesus , la kappene sine på han og lét Jesus setja seg oppå .
Og der han reid fram , breidde folket kappene sine ut på vegen .
Då han nærma seg skråninga ned frå Oljeberget , byrja heile mengda av læresveinar å lova Gud med høg røyst , glade som dei var , for alle dei mektige gjerningane dei hadde sett . Dei ropa :
« Velsigna er han , kongen , som kjem i Herrens namn ! Fred i himmelen og ære i det høgste ! »


Då Jesus kom nærare og såg Jerusalem , gret han over byen
og sa : « Hadde du berre på denne dagen skjøna , du òg , kva som tener til fred ! Men no er det gøymt for auga dine .
Det skal koma dagar over deg då fiendane dine kastar ein voll opp rundt deg , kringset deg og trengjer deg frå alle kantar .
Dei skal slå deg til jorda , og borna dine med deg , og det skal ikkje liggja att stein på stein i deg , fordi du ikkje skjøna at tida var komen då Herren gjesta deg . »
Så gjekk Jesus inn på tempelplassen , og der tok han til å jaga ut dei som dreiv handel .
Og han sa til dei : « Det står skrive : Mitt hus skal vera eit bønehus . Men de har gjort det til ei røvarhòle . »


Ein dag då han underviste folket på tempelplassen og forkynte den gode bodskapen , kom overprestane og dei skriftlærde saman med dei eldste
og sa til han : « Sei oss : Kva rett har du til å gjera dette ? Kven har gjeve deg denne fullmakta ? »
Jesus sa til dei : « Eg har òg eit spørsmål til dykk . Sei meg :
Johannes-dåpen , var den frå himmelen eller frå menneske ? »
Dei samrådde seg med kvarandre og sa : « Svarar vi : ‘ Frå himmelen ’ , vil han seia : ‘ Kvifor trudde de han då ikkje ? ’
Men svarar vi : ‘ Frå menneske ’ , kjem alt folket til å steina oss , for dei trur fullt og fast at Johannes var ein profet . »
Difor svara dei at dei ikkje visste kvar Johannes-dåpen var frå .
Då sa Jesus til dei : « Så seier heller ikkje eg til dykk kva fullmakt eg har til å gjera dette . »
Så tok han til å tala til folket og fortalde dei denne likninga : « Ein mann planta ei vinmark og leigde henne bort til nokre vinbønder . Så drog han ut av landet og skulle vera lenge borte .
Då tida kom , sende han ein tenar til bøndene for å få sin del av avlinga . Men dei skamslo han og lét han gå tomhendt bort .
Då sende eigaren ein annan tenar , men dei skamslo han òg , spotta han og lét han gå tomhendt bort .
Endå ein tredje sende han , men han òg slo dei til blods , og så kasta dei han ut .
‘ Kva skal eg no gjera ? ’ tenkte eigaren av vingarden . ‘ Jau , eg vil senda son min , som eg har så kjær . Han vil dei vel ha vørdnad for . ’
Men då vinbøndene fekk sjå sonen , samrådde dei seg med kvarandre og sa : ‘ Der har vi arvingen ! Lat oss slå han i hel , så blir arven vår . ’
Så kasta dei han ut av vingarden og slo han i hel . Kva skal så vingardsherren gjera med desse vinbøndene ?
Han skal koma og gjera ende på dei og la andre få vingarden . » Då sa dei som høyrde på : « Det må aldri henda ! »
Men han såg på dei og sa : « Kva tyder då dette som står skrive : Steinen som bygningsmennene vraka , har vorte hjørnestein .

Dei skriftlærde og overprestane ville gjerne leggja hand på han med det same , for dei skjøna at det var dei han sikta til med denne likninga . Men dei torde ikkje for folket .
Sidan heldt dei auge med han og sende ut folk som skulle vakta på han . Dei skulle lata som dei var ærlege menn og prøva å gripa han på grunn av noko han sa , så dei kunne få gje han over i landshovdingens makt .
Dei spurde han : « Meister , vi veit at du talar og lærer rett . Du gjer ikkje skilnad på folk , men lærer i sanning Guds veg .
Sei oss : Er det rett av oss å betala skatt til keisaren , eller er det ikkje ? »
Men han merka baktankane deira og sa til dei :
« Vis meg ein denar ! Kven har biletet og namnet sitt på denne ? » « Keisaren » , svara dei .
Då sa han til dei : « Så gjev då keisaren det som høyrer keisaren til , og Gud det som høyrer Gud til . »
Dei greidde ikkje å setja han fast i noko av det han sa medan folket høyrde på ; dei berre undra seg over svaret og tagde .
Så kom det nokre saddukearar til Jesus ; det er dei som nektar for at det finst ei oppstode . Og dei la fram for han dette spørsmålet :
« Meister , Moses har gjeve oss denne forskrifta : Om ein gift mann døyr og han ikkje har born , skal bror hans gifta seg med enkja og halda oppe ætta til bror sin .
No var det sju brør . Den første tok seg ei kone , men døydde barnlaus .
Så gifte den andre seg med henne ,
og så den tredje , og på same måten alle sju , men alle døydde dei barnlause .
Til sist døydde kvinna òg .
Når dei står opp att , kven av dei skal då ha henne til kone ? Alle sju har dei vore gifte med henne . »
Jesus sa til dei : « Menneske i denne verda gifter seg og blir bortgifte .
Men dei som blir haldne verdige til å vera med i den komande verda og stå opp frå dei døde , dei verken gifter seg eller blir bortgifte .
Dei kan ikkje døy meir . Dei er som englane , og dei er Guds born , for dei er born av oppstoda .
Men at dei døde står opp , har Moses òg vist i forteljinga om klungeren , når han kallar Herren for Abrahams Gud og Isaks Gud og Jakobs Gud .
Han er ikkje ein Gud for døde , men for levande . For dei lever alle for han . »
Då sa nokre av dei skriftlærde : « Meister , du svara godt . »
Sidan våga ingen å spørja han meir .
Jesus spurde dei : « Korleis kan ein seia at Messias er Davids son ?
David seier då sjølv i Salmane : Herren sa til min herre : Set deg ved mi høgre hand
til eg får lagt dine fiendar som skammel for dine føter .

Medan heile folkemengda høyrde på , sa han til læresveinane :
« Ta dykk i vare for dei skriftlærde ! Dei vil gjerne gå omkring i lange kapper og likar å ta mot helsingar på torget , sitja fremst i synagogane og ha heidersplassane i gjestebod .
Dei et enkjer ut av huset og held lange bøner for syns skuld . Dei skal få så mykje hardare dom . »
Jesus såg opp og fekk sjå at dei rike la gåvene sine i tempelkista .
Han la òg merke til ei fattig enkje som gav to små koparmyntar .
Og han sa : « Sanneleg , eg seier dykk : Denne fattige enkja har gjeve meir enn nokon av dei andre .
For alle dei andre la gåver i kista av si overflod , men ho gav av sin fattigdom alt det ho hadde å leva av . »
Det var nokre som snakka om tempelet , kor fint det var utsmykka med vakre steinar og tempelgåver . Då sa Jesus :
« Det kjem ein dag då alt de ser her , skal rivast ned ; det skal ikkje liggja att stein på stein . »
Då spurde dei : « Meister , når skal dette henda , og kva er teiknet på at den tida er nær ? »
Han svara : « Ta dykk i vare så ingen fører dykk vill ! For mange skal koma i mitt namn og seia : ‘ Det er eg ! Tida er nær ! ’ Følg dei ikkje !
Og når de høyrer om krig og opprør , så lat dykk ikkje skremma ! For først må dette henda , men enden kjem ikkje med ein gong . »
Og han heldt fram : « Folk skal reisa seg mot folk og rike mot rike .
Det skal koma store jordskjelv , og hungersnaud og pest på stad etter stad . Det skal henda redselsfulle ting og syna seg store teikn frå himmelen .
Men før alt dette hender , skal dei leggja hand på dykk og forfølgja dykk , gje dykk over til synagogane og kasta dykk i fengsel , og for mitt namn skuld skal de førast fram for kongar og landshovdingar .
Då skal de få vitna for dei .
Legg dykk på hjartet at de ikkje treng tenkja ut på førehand korleis de skal forsvara dykk .
For eg skal leggja orda i munnen på dykk og gje dykk visdom som ingen av motstandarane dykkar skal kunna stå seg imot eller seia imot .
Jamvel foreldre og sysken , slektningar og vener skal svika dykk og senda nokre av dykk i døden .
Og alle skal hata dykk for mitt namn skuld .
Men ikkje eit hårstrå på hovudet skal de mista .
Hald ut , så skal de vinna livet !
Når de ser Jerusalem kringsett av hærar , då skal de vita at byen snart blir øydelagd .
Då må dei som er i Judea , rømma til fjells , dei som er i byen , må koma seg ut , og dei som er ute på landet , må ikkje gå inn i byen .
For dette er straffedomens tid , då alt som står skrive , skal gå i oppfylling .
Ve dei som ventar barn og dei som gjev bryst i dei dagane ! For det skal bli stor naud i landet , og vreide skal ramma dette folket .
Dei skal falla for sverd og førast bort som fangar til alle folkeslag . Og andre folk skal trakka Jerusalem under fot heilt til tida for heidningane er ute .
Det skal syna seg teikn i sol og måne og stjerner , og på jorda skal folka bli gripne av redsle og rådløyse i larmen frå hav og brotsjøar .
Folk skal forgå av redsle og gru for det som kjem over jorda . For kreftene i himmelrommet skal bli rokka .
Då skal dei sjå Menneskesonen koma i skya med stor makt og herlegdom .
Men når dette tek til å henda , skal de retta dykk opp og lyfta hovudet ! For då skal de snart setjast fri . »
Så fortalde han dei ei likning : « Sjå på fikentreet og alle andre tre !
Når lauvet sprett , då veit de av dykk sjølve at sommaren er nær .
Like eins veit de at Guds rike er nær når de ser at dette hender .
Sanneleg , eg seier dykk : Denne slekta skal ikkje forgå før alt dette hender .
Himmel og jord skal forgå , men mine ord skal aldri forgå .
Ta dykk i vare og lat ikkje hjartet dykkar bli sløva av rangel og drikk og sorgene i dagleglivet , så den dagen kjem like uventa på dykk
som ei snare . For den dagen skal koma over alle som bur på jorda .
Vak kvar tid og stund og be om styrke til å koma velberga frå alt det som skal henda , og bli ståande framfor Menneskesonen . »
Om dagen var Jesus i tempelet og underviste , men om kvelden gjekk han ut til den høgda som heiter Oljeberget , og var der om natta .
Og tidleg om morgonen flokka folket seg om han på tempelplassen og høyrde på han .
Det nærma seg no høgtida med usyra brød , som dei òg kallar påske .
Overprestane og dei skriftlærde prøvde å finna ut korleis dei kunne få Jesus drepen , for dei var redde folket .
Då fór Satan i Judas , han som dei kalla Iskariot , og som var ein av dei tolv .
Han gjekk av stad og tala med overprestane og leiarane for tempelvakta om korleis han kunne gje Jesus over til dei .
Dei vart glade og lova å gje han pengar .
Judas gjekk med på dette , og sidan leita han etter eit høve til å gje Jesus over til dei når han ikkje hadde folkemengda omkring seg .
Så kom den dagen i høgtida med usyra brød då påskelammet skulle slaktast .
Jesus sende Peter og Johannes i veg og sa : « Gå og gjer i stand for oss så vi kan halda påskemåltid . »
« Kvar vil du vi skal gjera i stand ? » spurde dei .
Han svara : « Når de kjem inn i byen , kjem ein mann som ber ei krukke med vatn , til å møta dykk . Han skal de følgja til det huset han går inn i ,
og så skal de seia til han som eig huset : ‘ Meisteren spør : Kvar er rommet der eg kan halda påskemåltid saman med læresveinane mine ? ’
Han skal visa dykk eit stort rom ovanpå med teppe og puter . Der skal de gjera i stand . »
Så gjekk dei og fann det slik som han hadde sagt , og dei gjorde i stand påskemåltidet .
Då tida kom , gjekk Jesus til bords og apostlane med han .
Og han sa til dei : « Eg har lengta inderleg etter å eta dette påskemåltidet i lag med dykk før eg skal lida .
For eg seier dykk : Aldri meir skal eg eta påskemåltidet før det har vorte fullenda i Guds rike . »
Så tok han eit beger , bad takkebøna og sa : « Ta dette og del det mellom dykk .
For eg seier dykk : Heretter skal eg aldri drikka av frukta frå vintreet før Guds rike er kome . »
Så tok han eit brød , takka og braut det , gav dei og sa : « Dette er min kropp , som blir gjeven for dykk . Gjer dette til minne om meg . »
Like eins tok han begeret etter måltidet og sa : « Dette begeret er den nye pakt i mitt blod , som blir utrent for dykk .
Men sjå , han som svik meg , har handa her på bordet saman med meg .
Menneskesonen går bort , som det er fastsett . Men ve det mennesket som svik han ! »
Då tok dei til å tretta med kvarandre om kven av dei det kunne vera som skulle gjera dette .
No vart det òg strid mellom dei om kven som skulle reknast som den største .
Då sa Jesus til dei : « Kongane herskar over folka sine , og dei som rår , blir kalla velgjerarar .
Men slik er det ikkje hos dykk . Den største av dykk skal vera som den yngste , og leiaren skal vera som ein tenar .
For kven er størst , den som er gjest ved bordet , eller den som er tenar ? Er det ikkje gjesten ? Men eg er midt iblant dykk som ein tenar .
De er dei som har halde ut hos meg i prøvingane mine .
Og no overlèt eg riket til dykk , slik som Far min har overlate det til meg :
De skal eta og drikka ved mitt bord i mitt rike og sitja på troner og dømma dei tolv Israel-stammane .
Simon , Simon ! Satan kravde å få sikta dykk som kveite .
Men eg bad for deg at trua di ikkje måtte svikta . Og når du ein gong vender om , så styrk brørne dine ! »
« Herre » , sa Peter , « med deg er eg klar til å gå både i fengsel og i død . »
Men Jesus svara : « Eg seier deg , Peter : Hanen skal ikkje gala i natt før du tre gonger har nekta at du kjenner meg . »
Så sa han til dei : « Då eg sende dykk i veg utan pengepung eller veske eller skor , mangla de då noko ? » « Nei , ingen ting » , svara dei .
« Men no » , sa han , « må den som har pengepung , ta han med , og like eins den som har veske . Og den som ikkje har sverd , får selja kappa si og kjøpa seg eit .
For eg seier dykk at det må oppfyllast på meg , det ordet som står skrive : Han vart rekna blant lovbrytarar . For det som er fastsett om meg , skal no fullendast . »
Då sa dei : « Herre , sjå , her er to sverd . » « Det er nok ! » svara han .
Så gjekk han ut og tok vegen til Oljeberget som han hadde for vane , og læresveinane følgde han .
Då han kom dit , sa han til dei : « Be at de ikkje må koma i freisting ! »
Han sleit seg frå dei så langt som eit steinkast , fall på kne og bad :
« Far , om du vil , så ta dette begeret frå meg ! Men lat det bli som du vil , ikkje som eg vil ! »
{ { Ein engel frå himmelen synte seg då for han og styrkte han .
Og han kom i dødsangst og bad endå meir inderleg , så sveitten hans fall som bloddropar ned på jorda . } }
Då han reiste seg etter bøna og kom tilbake til læresveinane , fann han dei sovande , overvelda av sorg .
« Korleis kan de sova ? » spurde han . « Reis dykk og be at de ikkje må koma i freisting ! »
Før han hadde tala ut , kom det ein stor flokk , og han som heitte Judas , ein av dei tolv , gjekk føre . Han gjekk bort til Jesus for å kyssa han .
Då sa Jesus : « Judas , svik du Menneskesonen med eit kyss ? »
Dei som var med Jesus , skjøna korleis det kom til å gå , og spurde : « Herre , skal vi gripa til sverd ? »
Og ein av dei hogg etter tenaren til øvstepresten og sneidde av han høgre øyret .
Men Jesus sa : « Lat det vera med det ! » Og han rørte ved øyret til tenaren og lækte han .
Så sa han til overprestane og leiarane for tempelvakta og dei eldste , dei som var komne og ville gripa han : « De kjem med sverd og stokkar som om eg var ein røvar .
Dag etter dag var eg saman med dykk på tempelplassen ; då la de ikkje hand på meg . Men dette er dykkar time , no er det mørkret som har makta . »
Dei tok han og førte han til huset åt øvstepresten . Peter følgde etter , eit langt stykke bak .
Midt inne på gardsplassen var det gjort opp ein eld som dei samla seg rundt . Peter slo seg ned blant dei som sat der .
Ei tenestejente fekk sjå han sitja der i lyset frå elden . Ho stirte på han og sa : « Denne mannen var òg saman med han . »
Men Peter nekta og sa : « Eg kjenner han ikkje , kvinne ! »
Litt etter la ein annan merke til han og sa : « Du òg er ein av dei . » « Nei , det er eg slett ikkje » , svara Peter .
Men ein times tid etter var det ein til som slo fast : « Visst var denne mannen òg med han ! Han er då galilear . »
Men Peter sa : « Eg skjønar ikkje kva du snakkar om , menneske ! » I det same , før han hadde tala ut , gol hanen .
Då vende Herren seg og såg på Peter , og Peter kom i hug det Herren hadde sagt til han : « Før hanen gjel i natt , skal du fornekta meg tre gonger . »
Og han gjekk ut og gret sårt .
Mennene som heldt vakt over Jesus , spotta han og slo han .
Dei batt for auga hans og sa : « No kan du vera profet ! Kven var det som slo deg ? »
Og dei hånte han på mange andre måtar òg .
Då det lysna av dag , kom eldsterådet i folket saman ; overprestane og dei skriftlærde var òg med . Jesus vart ført fram for Rådet ,
og dei sa : « Er du Messias , så sei oss det . » Han svara : « Om eg seier det til dykk , trur de meg ikkje ,
og om eg spør , svarar de ikkje .
Men heretter skal Menneskesonen sitja ved den mektige Guds høgre hand . »
Då spurde dei alle : « Så er du altså Guds Son ? » Han svara : « De seier sjølve at eg er det . »
Då sa dei : « Kva skal vi no med vitneutsegner ? Vi har sjølve høyrt det av hans eigen munn . »
Då reiste dei seg alle og førte han til Pilatus .
Der tok dei til å koma med skuldingar mot han . Dei sa : « Vi har funne at denne mannen fører folket vårt på avvegar . Han forbyd oss å gje keisaren skatt , og han seier at han er Messias , altså konge . »
Pilatus spurde han : « Er du kongen over jødane ? » « Du seier det » , svara Jesus .
Då sa Pilatus til overprestane og folket : « Eg finn inga skuld hos denne mannen . »
Men dei tok sterkare i : « Han eggjar opp folket i heile Judea med læra si . Han tok til i Galilea , og no er han komen heilt hit . »
Då Pilatus høyrde det , spurde han om mannen var frå Galilea ,
og då han fekk vita at han var under domsmakta til Herodes , sende han Jesus over dit , for Herodes òg var i Jerusalem i dei dagane .
Herodes vart svært glad då han fekk sjå Jesus , for han hadde høyrt om han og lenge ønskt å få møta han . No vona han å få sjå Jesus gjera eit teikn .
Han stilte han mange spørsmål , men Jesus svara ikkje eit ord .
Overprestane og dei skriftlærde stod der og kom med sterke skuldingar mot han .
Herodes vanæra han og spotta han saman med soldatane sine . Han la ei staseleg kappe om han og sende han tilbake til Pilatus .
Den dagen vart Herodes og Pilatus vener ; før hadde det vore fiendskap mellom dei .
Så kalla Pilatus saman overprestane , rådsherrane og folket
og sa til dei : « De har ført denne mannen fram for meg og sagt at han fører folket på avvegar . No har eg spurt han ut medan de høyrde på , men eg har ikkje funne han skuldig i noko av det de klagar han for .
Det har ikkje Herodes heller , for han har sendt han tilbake til oss . Mannen har såleis ikkje gjort noko som fortener dødsstraff .
Difor vil eg la han bli piska og så setja han fri . »
{ { Men til høgtida måtte han gje dei ein fange fri . } }
Då ropa dei alle som ein : « Bort med han ! Gjev oss Barabbas fri ! »
– Barabbas var ein mann som sat fengsla for opprør i byen og for mord .
Igjen tala Pilatus til dei , for han ville gjerne gje Jesus fri .
Men dei ropa imot han : « Krossfest han ! Krossfest ! »
Då tok han ordet tredje gongen : « Kva vondt har han så gjort ? Eg har ikkje funne han skuldig i noko som kan straffast med døden . Eg vil la han bli piska og så setja han fri . »
Men dei pressa han og kravde med høge skrik at Jesus skulle krossfestast , og skriket deira fekk overtaket .
Då felte Pilatus dommen ; det skulle bli som dei kravde .
Han frigav den dei bad om , han som sat fengsla for opprør og mord . Men han overgav Jesus til dei , og dei fekk viljen sin .
Så førte dei han bort . På vegen greip dei fatt i ein mann som kom inn frå markene , Simon frå Kyréne . Og dei la krossen på Simon for at han skulle gå bak Jesus og bera .
Ein stor folkehop følgde med , og mellom dei var det mange kvinner som jamra og gret over han .
Men Jesus snudde seg til dei og sa : « Jerusalems døtrer ! Gråt ikkje over meg , men gråt over dykk sjølve og borna dykkar .
For det kjem dagar då folk skal seia : ‘ Lukkelege er dei barnlause , dei morsliv som ikkje har fødd , og dei bryst som ikkje har gjeve die ! ’
Då skal dei seia til fjella : ‘ Fall over oss ! ’ Og til haugane : ‘ Løyn oss ! ’
For gjer dei slik med det grøne treet , korleis skal det då gå med det tørre ? »
To andre forbrytarar vart òg førte bort og skulle avrettast saman med Jesus .
Og då dei kom til den staden som heiter Hovudskallen , krossfeste dei både han og forbrytarane , den eine på høgre sida hans , den andre på venstre .
{ { Men Jesus sa : « Far , tilgjev dei , for dei veit ikkje kva dei gjer . » } } Så kasta dei lodd om kleda hans og delte dei mellom seg .
Folket stod og såg på , men rådsherrane spotta han : « Andre har han frelst » , sa dei , « lat han no frelsa seg sjølv dersom han er Guds Messias , den utvalde ! »
Soldatane òg hånte han . Dei gav han vineddik
og sa : « Er du kongen over jødane , så frels deg sjølv ! »
For det var sett ei innskrift over han : « Dette er kongen over jødane . »
Den eine av forbrytarane som hang der , spotta han og sa : « Er ikkje du Messias ? Frels deg sjølv og oss ! »
Men den andre tala han til rette og sa : « Har du ikkje ærefrykt for Gud , endå du er under same dommen ?
For oss er dommen rettferdig , vi får berre att for det vi har gjort . Men han har ikkje gjort noko urett . »
Og han sa : « Jesus , kom meg i hug når du kjem til ditt rike ! »
Jesus svara : « Sanneleg , eg seier deg : I dag skal du vera med meg i paradis . »
Det var alt kring den sjette timen . Då fall det mørker over heile landet , og mørkret låg til den niande timen ,
for sola lyste ikkje lenger . Forhenget i tempelet rivna midt i to ,
og Jesus ropa med høg røyst : « Far , i dine hender gjev eg mi ånd ! » Med desse orda anda han ut .
Då offiseren såg det som hende , lova han Gud og sa : « Denne mannen var sanneleg rettferdig ! »
Og alle som hadde samla seg for å sjå på , slo seg for bringa då dei såg det som hende , og gjekk derifrå .
Men alle som kjende han , stod langt borte og såg på . Mellom desse var òg dei kvinnene som hadde følgt han frå Galilea .
Det var ein rådsherre som heitte Josef . Han var ein god og rettferdig mann
og hadde ikkje vore med på det dei andre hadde vedteke og sett i verk . Han var frå Arimatea , ein by i Judea , og han venta på at Guds rike skulle koma .
Han gjekk til Pilatus og bad om å få Jesu kropp .
Og Josef tok ned Jesu kropp , sveipte han i eit linklede og la han i ei grav som var hoggen ut i bergveggen , og som det endå ikkje hadde lege nokon i .
Det var førebuingsdagen , rett før sabbaten tok til .
Dei kvinnene som hadde vore med han frå Galilea , følgde etter . Dei såg grava og såg korleis Jesu kropp vart lagd der .
Sidan gjekk dei heim og gjorde i stand angande olje og salve . På sabbaten heldt dei seg i ro , som lova kravde .


Ved daggry første dagen i veka kom kvinnene til grava og hadde med seg den angande oljen dei hadde gjort i stand .
Då fekk dei sjå at steinen var rulla ifrå grava .
Dei gjekk inn , men fann ikkje Herren Jesu kropp .
Dei visste ikkje kva dei skulle tru , men med eitt stod det to menn hos dei i skinande klede .
Kvinnene vart forfærde og bøygde seg med andletet mot jorda . Då sa mennene til dei : « Kvifor leitar de etter den levande mellom dei døde ?
Han er ikkje her , han er stått opp . Kom i hug kva han sa til dykk medan han endå var i Galilea :
‘ Menneskesonen skal gjevast over i hendene til syndige menneske og bli krossfest , og tredje dagen skal han stå opp . ’ »
Då kom dei i hug orda hans .
Og dei gjekk bort frå grava og fortalde alt dette til dei elleve og til alle dei andre .
Det var Maria Magdalena , Johanna og Maria , mor til Jakob , som saman med dei andre kvinnene fortalde dette til apostlane .
Men dei tenkte det var laust snakk , og trudde dei ikkje .
Peter reiste seg likevel og sprang til grava , og då han bøygde seg inn , såg han ikkje anna enn linkleda . Så gjekk han tilbake til huset der han budde , og undra seg over det som hadde hendt .
Same dagen var to læresveinar på veg til ein landsby som heiter Emmaus , seksti stadiar frå Jerusalem ,
og dei snakka om alt det som hadde hendt .
Medan dei no tala saman og drøfte dette med kvarandre , kom Jesus sjølv og gav seg i lag med dei .
Men auga deira vart hindra i å sjå , så dei ikkje kjende han att .
« Kva er det de går og talar med kvarandre om ? » spurde han . Då stansa dei , fulle av sorg .
Den eine , han som heitte Kleopas , svara : « Du må vera den einaste framande i Jerusalem som ikkje veit kva som har hendt der desse siste dagane . »
« Kva er det ? » spurde han . « Det med Jesus frå Nasaret » , svara dei . « Han var ein profet , mektig i ord og gjerning for Gud og heile folket .
Men overprestane og rådsherrane våre utleverte han , fekk dømt han til døden og krossfeste han .
Og vi som hadde vona at han var den som skulle setja Israel fri ! Men no er det alt tredje dagen sidan dette hende ,
og nokre kvinner blant oss har sett oss i uro og undring . I dag tidleg var dei ved grava
og fann ikkje kroppen hans , men dei kom tilbake og fortalde at dei hadde sett eit syn av englar som sa at han lever .
Nokre av våre folk gjekk då ut til grava , og dei fann det nett slik som kvinnene hadde sagt , men han sjølv såg dei ikkje . »
Då sa han til dei : « Kor lite de skjønar , og kor seine de er til å tru alt det profetane har sagt !
Måtte ikkje Messias lida dette og så gå inn til sin herlegdom ? »
Så tok han til å leggja ut for dei det som står om han i alle skriftene , heilt frå Moses og hos alle profetane .
Då dei kom bort imot den landsbyen dei skulle til , gjorde han som han ville gå vidare .
Men dei bad han inntrengjande og sa : « Ver hos oss ! Det kveldar , og dagen er på hell . » Då gjekk han inn og gav seg til hos dei .
Og medan han sat til bords med dei , tok han brødet , bad takkebøna , braut det og gav dei .
Då vart auga deira opna , og dei kjende han att . Men han vart usynleg for dei .
Dei sa til kvarandre : « Brann ikkje hjartet i oss då han tala til oss på vegen og opna skriftene for oss ? »
Og dei tok ut med ein gong og gjekk tilbake til Jerusalem . Der fann dei alle elleve og venene deira samla ,
og desse sa : « Herren er sanneleg stått opp og har synt seg for Simon . »
Då fortalde dei to om det som hadde hendt på vegen , og korleis dei hadde kjent han att då han braut brødet .
Medan dei snakka om dette , stod Jesus sjølv midt imellom dei og sa : « Fred vere med dykk ! »
Dei vart forfærde og redde , for dei trudde det var ei ånd dei såg .
Men han sa til dei : « Kvifor er de så urolege , og kvifor vaknar tvilen i hjarta dykkar ?
Sjå hendene og føtene mine . Det er eg . Ta på meg og sjå ! Ei ånd har ikkje kjøt og bein , som de ser at eg har . »
{ { Så viste han dei hendene og føtene sine . } }
Då dei av rein glede enno ikkje kunne tru , men berre undra seg , sa han : « Har de noko å eta her ? »
Dei gav han eit stykke steikt fisk ,
og han tok det og åt medan dei såg på .
Så sa han til dei : « Dette var det eg tala til dykk om medan eg endå var saman med dykk , at det måtte oppfyllast , alt det som står skrive om meg i Moselova , hos profetane og i Salmane . »
Så opna han forstanden deira så dei kunne skjøna skriftene ,
og han sa til dei : « Slik står det skrive : Messias skal lida og stå opp frå dei døde tredje dagen ,
og i hans namn skal omvending og tilgjeving for syndene forkynnast for alle folkeslag ; de skal byrja i Jerusalem .
De er vitne om dette .
Eg sender over dykk det som Far min har lova . Men de skal halda dykk i byen til de blir kledde med kraft frå det høge . »
Så førte han dei ut mot Betania , og han lyfte hendene og velsigna dei .
Og medan han velsigna dei , skildest han frå dei og vart teken opp til himmelen .
Då fall dei på kne og tilbad han . Så gjekk dei tilbake til Jerusalem i stor glede .
Sidan var dei stadig i tempelet og lova og prisa Gud .

I opphavet var Ordet , Ordet var hos Gud , og Ordet var Gud .
Han var i opphavet hos Gud .
Alt vart til ved han , og utan han vart ikkje noko til . Det som vart til
i han , var liv , og livet var lyset for menneska .
Lyset skin i mørkret , og mørkret har ikkje overvunne det .



Det sanne lyset , som lyser for kvart menneske , kom no til verda .
Han var i verda , og verda vart til ved han , og verda kjende han ikkje .
Han kom til sitt eige , og hans eigne tok ikkje imot han .
Men alle som tok imot han , dei gav han rett til å bli Guds born , dei som trur på namnet hans .
Dei er ikkje fødde av kjøt og blod , ikkje av menneskevilje og ikkje av manns vilje , men av Gud .
Og Ordet vart menneske og tok bustad mellom oss . Og vi såg hans herlegdom , ein herlegdom som den einborne Sonen har frå Far sin , full av nåde og sanning .

Av hans overflod har vi alle fått , nåde over nåde .
For lova vart gjeven ved Moses , nåden og sanninga kom ved Jesus Kristus .
Ingen har nokon gong sett Gud , men den einborne , som er Gud , og som er i fanget til Far , han har synt oss kven han er .
Dette var vitneutsegna til Johannes då jødane sende prestar og levittar frå Jerusalem for å spørja han : « Kven er du ? »
Då vedkjende han og nekta ikkje , men sa rett fram : « Eg er ikkje Messias . »
« Kven er du då ? » spurde dei . « Er du Elia ? » « Nei , det er eg ikkje » , svara han . « Er du profeten ? » « Nei » , sa han .
« Sei oss då kven du er » , sa dei , « så vi kan ha eit svar til dei som har sendt oss . Kva seier du om deg sjølv ? »
Han sa : « Eg er ei røyst som ropar i øydemarka : Gjer Herrens veg bein ,
Nokre av dei som var utsende , var farisearar ,
og dei spurde : « Kvifor døyper du då , når du ikkje er Messias og heller ikkje Elia eller profeten ? »
Johannes svara : « Eg døyper med vatn . Men midt imellom dykk står ein som de ikkje kjenner ,
han som kjem etter meg , han som eg ikkje er verdig å løysa skoreima til . »
Dette hende i Betania på andre sida av Jordan , der Johannes var og døypte .
Dagen etter ser han Jesus koma gåande mot seg og seier : « Sjå , Guds lam , som ber bort synda i verda !
Det var om han eg sa : Etter meg kjem det ein mann som er komen før meg , for han var til før meg .
Eg visste ikkje kven han var , men for at han skal bli openberra for Israel , er eg komen og døyper med vatn . »
Og Johannes vitna og sa : « Eg såg Anden dala ned frå himmelen som ei due , og Anden vart verande over han .
Eg visste heller ikkje kven han var , men han som sende meg for å døypa med vatn , han sa til meg : Den du ser Anden dala ned over og bli verande over , han er den som døyper med Den heilage ande .
Og eg har sett det , og eg har vitna : Han er Guds Son . »
Dagen etter stod igjen Johannes der med to av læresveinane sine .
Då Jesus kom gåande , såg Johannes på han og sa : « Sjå , Guds lam ! »
Dei to læresveinane høyrde kva han sa og følgde etter Jesus .
Jesus snudde seg , og då han såg at dei følgde etter , sa han : « Kva leitar de etter ? » Dei spurde : « Rabbi » , – det tyder « lærar » – « kvar bur du ? »
« Kom og sjå » , svara Jesus . Så gjekk dei med han og såg kvar han budde , og dei vart verande hos han den dagen . Det var omkring den tiande timen .
Andreas , bror til Simon Peter , var ein av dei to som hadde høyrt det Johannes sa , og hadde følgt etter Jesus .
Han finn først bror sin , Simon , og seier til han : « Vi har møtt Messias » – Messias tyder « Han som er salva » .
Så tok han Simon med seg til Jesus . Jesus såg fast på han og sa : « Du er Simon , son til Johannes . Du skal heita Kefas » – det er det same som Peter .
Dagen etter ville Jesus dra til Galilea . Han fann då Filip og sa til han : « Følg meg ! »
Filip var frå Betsaida , same byen som Andreas og Peter var frå .
Filip møtte Natanael og sa til han : « Vi har møtt han som Moses har skrive om i lova , og som profetane har skrive om : Det er Jesus frå Nasaret , son til Josef . »
« Kan det koma noko godt frå Nasaret ? » spurde Natanael . « Kom og sjå ! » svara Filip .
Jesus såg Natanael koma gåande mot seg og sa : « Sjå , der er ein ekte israelitt , ein som er utan svik . »
« Kvar kjenner du meg frå ? » spurde Natanael . Jesus svara : « Eg såg deg då du var under fikentreet , før Filip ropa på deg . »
Då sa Natanael : « Rabbi , du er Guds Son , du er Israels konge . »
« Trur du fordi eg sa at eg såg deg under fikentreet ? » spurde Jesus . « Du skal få sjå større ting enn det . »
Og han sa : « Sanneleg , sanneleg , eg seier dykk : De skal sjå himmelen opna og Guds englar gå opp og gå ned over Menneskesonen . »



Tredje dagen var det eit bryllaup i Kana i Galilea . Mor til Jesus var der .
Også Jesus og læresveinane hans var bedne .
Då det var slutt på vinen , sa Jesu mor til han : « Dei har ikkje meir vin . »
« Kva vil du meg , kvinne ? » svara Jesus . « Min time er enno ikkje komen . »
Då sa mor hans til tenarane : « Det han seier dykk , skal de gjera . »
No stod det seks vasskar av stein der , slike som blir nytta i reinsingsskikkane til jødane . Kvart av dei tok to eller tre anker .
« Fyll kara med vatn » , sa Jesus . Og tenarane fylte dei til randa .
Så sa han til dei : « Aus no opp og ber det til kjøkemeisteren . » Det gjorde dei .
Kjøkemeisteren smaka på vatnet , som hadde vorte til vin . Han visste ikkje kvar vinen kom frå , men tenarane som hadde aust opp vatnet , visste det . Då ropa han på brudgomen
og sa : « Alle andre set først fram den gode vinen , og når gjestene er drukne , kjem dei med den som er dårlegare . Du har gøymt den gode vinen til no . »
Dette var det første teiknet Jesus gjorde ; det var i Kana i Galilea . Han openberra sin herlegdom , og læresveinane hans trudde på han .
Sidan drog han ned til Kapernaum saman med mor si , brørne sine og læresveinane sine , og der vart dei verande nokre dagar .
Det nærma seg no påskehøgtida til jødane , og Jesus gjekk opp til Jerusalem .
På tempelplassen fann han dei som selde oksar , sauer og duer , og pengevekslarane som sat der .
Då laga han seg ei svepe av reip og dreiv dei alle ut av heilagdomen , og sauene og oksane med . Myntane til pengevekslarane kasta han utover og velte borda deira ,
og til dei som selde duer , sa han : « Få dette ut herifrå ! Gjer ikkje huset åt Far min til ein marknadsplass ! »
Læresveinane hans hugsa at det står skrive : Brennande iver for ditt hus vil tæra meg opp !
Då tok jødane til orde og spurde han : « Kan du visa oss eit teikn på at du har rett til å gjera dette ? »
Jesus svara : « Riv ned dette tempelet , og eg skal reisa det opp att på tre dagar . »
Då sa jødane : « I førtiseks år har dei bygd på dette tempelet , og du vil reisa det opp att på tre dagar ? »
Men det tempelet han tala om , var hans eigen kropp .
Då han hadde stått opp frå dei døde , hugsa læresveinane hans at han hadde sagt dette , og dei trudde Skrifta og det ordet Jesus hadde sagt .
Medan han var i Jerusalem i påskehøgtida , kom mange til tru på namnet hans , for dei såg dei teikna han gjorde .
Men Jesus var ikkje fortruleg mot dei , for han kjende alle ,
og han trong ikkje at nokon skulle vitna om mennesket . Kva som budde i mennesket , visste han sjølv .

Det var ein mann som heitte Nikodemus . Han var farisear og sat i Rådet til jødane .
Han kom til Jesus om natta og sa : « Rabbi , vi veit at du er ein lærar som er komen frå Gud , for ingen kan gjera dei teikna du gjer , utan at Gud er med han . »
Jesus svara og sa til han : « Sanneleg , sanneleg , eg seier deg : Den som ikkje blir fødd på nytt , kan ikkje sjå Guds rike . »
Nikodemus seier til han : « Korleis kan ein som er gammal , bli fødd ? Ein kan vel ikkje koma inn i morslivet igjen og bli fødd andre gongen ? »
Jesus svara : « Sanneleg , sanneleg , eg seier deg : Den som ikkje blir fødd av vatn og Ande , kan ikkje koma inn i Guds rike .
Det som er fødd av kjøt , er kjøt , og det som er fødd av Anden , er ånd .
Undra deg ikkje over at eg sa til deg : ‘ De må fødast på nytt . ’
Vinden blæs dit han vil ; du høyrer han susar , men du veit ikkje kvar han kjem frå , eller kvar han fer . Slik er det med kvar den som er fødd av Anden . »
« Korleis kan dette gå til ? » spurde Nikodemus .
Jesus svara : « Du er ein lærar for Israel og veit ikkje det ?
Sanneleg , sanneleg , eg seier deg : Vi talar om det vi veit og vitnar om det vi har sett , men de tek ikkje imot vitneutsegna vår .
Dersom de ikkje trur når eg talar til dykk om dei jordiske ting , korleis kan de då tru når eg talar til dykk om dei himmelske ?
Ingen har stige opp til himmelen utan han som steig ned frå himmelen : Menneskesonen , { { som er i himmelen } } .
Og slik Moses lyfte opp ormen i øydemarka , slik må Menneskesonen lyftast opp ,
så kvar den som trur på han , skal ha evig liv .
For så elska Gud verda at han gav Son sin , den einborne , så kvar den som trur på han , ikkje skal gå fortapt , men ha evig liv .
Gud sende ikkje Son sin til verda for at han skulle dømma verda , men for at verda skulle bli frelst ved han .
Den som trur på han , blir ikkje dømd . Den som ikkje trur , er alt dømd fordi han ikkje har trudd på namnet til Guds einborne Son .
Og dette er dommen : Lyset er kome til verda , og menneska elska mørkret meir enn lyset , for gjerningane deira var vonde .
For den som gjer det vonde , hatar lyset og kjem ikkje til lyset , så gjerningane hans ikkje skal koma opp i dagen .
Men den som følgjer sanninga , kjem til lyset , så det skal bli klårt at gjerningane hans er gjorde i Gud . »
Sidan drog Jesus og læresveinane hans til Judea . Der var han ei tid saman med dei og døypte .
Også Johannes døypte , i Ainon ved Salim . For det var mykje vatn der , og folk kom dit og lét seg døypa .
Dette var før Johannes vart kasta i fengsel .
Læresveinane til Johannes kom no i diskusjon med ein jøde om reinsinga .
Dei gjekk til Johannes og sa til han : « Rabbi , den mannen som var saman med deg på andre sida av Jordan , han som du vitna om , no døyper han , og alle går til han . »
Johannes svara : « Eit menneske kan ikkje få noko utan at det blir gjeve han frå himmelen .
De er sjølve mine vitne på at eg sa : Eg er ikkje Messias , men eg er send føre han .
Den som har brura , er brudgom . Men venen hans , som står og høyrer på , han gleder seg stort når han høyrer røysta til brudgomen . Slik glede har eg no fått , og det i fullt mål .
Han skal veksa , eg skal minka .
Den som kjem ovanfrå , er over alle . Den som kjem frå jorda , er av jorda og talar jordisk . Han som kjem frå himmelen , er over alle .
Han vitnar om det han har sett og høyrt , men ingen tek imot vitneutsegna hans .
Den som tek imot hans vitneutsegn , har skrive under på at Gud talar sant .
Han som Gud har sendt , talar Guds ord , for Gud gjev Anden i fullt mål .
Faderen elskar Sonen , og alt har han gjeve i hans hand .
Den som trur på Sonen , har evig liv . Den som er ulydig mot Sonen , skal ikkje sjå livet , men Guds vreide er og blir over han . »
Jesus fekk no vita kva farisearane hadde høyrt : at han vann fleire læresveinar og døypte fleire enn Johannes .
No var det ikkje Jesus sjølv som døypte , men læresveinane hans .
Då tok han ut frå Judea og drog til Galilea igjen .
Han måtte dra gjennom Samaria ,
og der kom han til ein by som heiter Sykar . Byen ligg nær det jordstykket som Jakob gav Josef , son sin .
Der var Jakobskjelda . Jesus var sliten etter reisa og sette seg ned attmed kjelda . Det var omkring den sjette timen .
Då kjem det ei samaritansk kvinne og vil henta vatn . Jesus seier til henne : « Gjev meg noko å drikka . »
For læresveinane hans hadde gått inn i byen for å kjøpa mat .
« Korleis har det seg » , seier kvinna , « at du som er jøde , bed meg , ei samaritansk kvinne , om drikke ? » For jødar held seg ikkje saman med samaritanar .
Jesus svara : « Om du hadde kjent Guds gåve og visst kven det er som bed deg om drikke , så hadde du bede han , og han hadde gjeve deg levande vatn . »
« Herre » , sa kvinna , « du har ikkje noko å dra opp vatn med , og brønnen er djup . Så kvar får du det levande vatnet frå ?
Du er vel ikkje større enn Jakob , stamfaren vår , som gav oss brønnen og sjølv drakk av han , både han , sønene hans og buskapen hans ? »
Jesus svara : « Den som drikk av dette vatnet , blir tørst att .
Men den som drikk av det vatnet eg vil gje , skal aldri meir tørsta . For det vatnet eg vil gje , blir til ei kjelde i han med vatn som bryt fram og gjev evig liv . »
Kvinna seier til han : « Herre , gjev meg det vatnet , så eg ikkje blir tørst meir og ikkje treng koma hit og henta opp vatn . »
Då sa Jesus til henne : « Gå og hent mannen din og kom tilbake hit . »
« Eg har ingen mann » , svara kvinna . « Du har rett når du seier at du ikkje har nokon mann » , sa Jesus .
« For du har hatt fem menn , og han du no har , er ikkje din mann . Det er sant , det du sa . »
« Herre , eg ser at du er ein profet » , sa kvinna .
« Fedrane våre tilbad Gud på dette fjellet , men de seier at Jerusalem er den staden der ein skal tilbe . »
Jesus seier til henne : « Tru meg , kvinne , den timen kjem då det verken er på dette fjellet eller i Jerusalem de skal tilbe Far .
De tilbed det de ikkje kjenner ; vi tilbed det vi kjenner , for frelsa kjem frå jødane .
Men den timen kjem , ja , han er alt komen , då dei sanne tilbedarane skal tilbe Far i ånd og sanning . For slike tilbedarar vil Far ha .
Gud er ånd , og dei som tilbed han , må tilbe i ånd og sanning . »
Kvinna seier til han : « Eg veit at Messias kjem » , – Messias er det same som Kristus – « og når han kjem , skal han fortelja oss alt . »
Jesus seier til henne : « Det er eg , eg som snakkar med deg . »
I det same kom læresveinane hans . Dei undra seg over at han snakka med ei kvinne . Men ingen av dei spurde kva han ville eller kvifor han snakka med henne .
Då lét kvinna vasskrukka stå og gjekk inn i byen og sa til folket :
« Kom , så skal de få sjå ein mann som har sagt meg alt det eg har gjort ! Kan han vera Messias ? »
Då gjekk dei ut av byen og kom til han .
I mellomtida bad læresveinane han : « Rabbi , kom og et ! »
Han svara : « Eg har ein mat å eta som de ikkje veit om . »
Då sa læresveinane seg imellom : « Kan nokon ha bore mat til han ? »
Men Jesus sa til dei : « Min mat er å gjera det han vil , han som sende meg , og fullføra hans verk .
Seier de ikkje : Enno er det fire månader til grøda skal haustast inn ? Men eg seier dykk : Lyft auga og sjå åkrane , korleis dei kvitnar mot hausten !
Den som haustar , får løn og samlar grøde for det evige livet , så den som sår og den som haustar , kan gleda seg saman .
Her gjeld ordet om at ‘ éin sår og ein annan haustar ’ .
Eg har sendt dykk ut for å hausta det de ikkje har arbeidd med . Andre har arbeidd , og de har gått inn i arbeidet dei har gjort . »
Mange av samaritanane frå den byen tok til å tru på Jesus på grunn av det kvinna sa då ho vitna : « Han har sagt meg alt det eg har gjort . »
Og då samaritanane kom ut til han , bad dei han vera hos seg , og han vart verande der to dagar .
Og mange fleire tok til å tru fordi dei fekk høyra hans eige ord ,
og dei sa til kvinna : « No trur vi ikkje lenger på grunn av det du sa , for vi har høyrt han sjølve . Og vi veit at han verkeleg er den som skal frelsa verda . »
Då dei to dagane var gått , drog Jesus ut derifrå og fór til Galilea .
For han hadde sjølv vitna om at ein profet ikkje blir æra på sin eigen heimstad .
Då han kom til Galilea , tok folket der vel imot han , for dei hadde sett alt det han gjorde i Jerusalem i høgtida . Også dei hadde vore der i høgtida .
Så kom Jesus igjen til Kana i Galilea , der han hadde gjort vatn til vin . I Kapernaum var det ein kongeleg embetsmann , og son hans var sjuk .
Då han fekk høyra at Jesus var komen frå Judea til Galilea , gjekk han til Jesus og bad han koma ned og gjera son hans frisk , for det stod om livet .
Jesus svara : « Ser de ikkje teikn og under , så trur de ikkje . »
Mannen seier til han : « Kom , Herre , før guten min døyr ! »
Jesus seier til han : « Gå heim , son din lever ! » Og mannen trudde det ordet Jesus sa til han , og gjekk .
Medan han var på heimvegen , kom tenarane og møtte han , og dei fortalde at guten hans levde .
Han spurde dei kva tid det hadde vorte betre med han . Dei sa : « I går i den sjuande timen gav feberen seg . »
Då skjøna faren at det hadde hendt i same stund som Jesus sa til han : « Son din lever . » Og dei kom til tru , både han og heile hans hus .
Dette andre teiknet gjorde Jesus då han kom frå Judea til Galilea .
Etter dette kom ei av høgtidene til jødane , og Jesus drog opp til Jerusalem .
Ved Saueporten i Jerusalem er det ein dam som dei på hebraisk kallar Betesda . Rundt dammen er det fem bogegangar .
Der låg det ei mengd menneske som var sjuke , blinde , lamme og uføre . { { Dei venta på at vatnet skulle koma i rørsle ,
for ein engel frå Herren steig frå tid til anna ned i dammen og rørte opp vatnet . Den første som då steig nedi etter at vatnet var rørt opp , vart frisk , same kva sjukdom han hadde . } }
No var det ein mann der som hadde vore sjuk i trettiåtte år .
Jesus såg han liggja der og visste at han hadde vore sjuk lenge , og sa til han : « Vil du bli frisk ? »
« Herre » , svara den sjuke , « eg har ingen som kan ta meg ned i dammen når vatnet blir rørt opp , og når eg er på veg , stig ein annan uti før meg . »
Jesus seier til han : « Stå opp , ta båra di og gå ! »
Og straks vart mannen frisk . Han tok båra si og gjekk . Men det var sabbat den dagen .
Difor sa jødane til han som hadde vorte lækt : « Det er sabbat , du har ikkje lov til å bera båra di . »
Mannen svara : « Han som gjorde meg frisk , sa til meg : ‘ Ta båra di og gå ! ’ »
« Kven er det mennesket som sa at du skulle ta båra di og gå ? » spurde dei .
Men han som hadde vorte frisk , visste ikkje kven det var , for Jesus hadde trekt seg unna ; det var så mykje folk der .
Seinare fann Jesus mannen på tempelplassen og sa til han : « No har du vorte frisk att . Synd ikkje meir , så ikkje noko verre skal henda deg . »
Mannen gjekk då og fortalde jødane at det var Jesus som hadde gjort han frisk .
Jødane tok til å forfølgja Jesus fordi han hadde gjort dette på sabbaten .
Men han sa til dei : « Far min arbeider til denne dag . Også eg arbeider . »
Etter dette var jødane endå meir oppsette på å drepa han . Ikkje berre braut han sabbaten , men han kalla òg Gud sin eigen far og gjorde seg sjølv lik Gud .
Då tok Jesus til orde og sa til dei : « Sanneleg , sanneleg , eg seier dykk : Sonen kan ingen ting gjera av seg sjølv , berre det han ser Far gjera . Det Far gjer , det gjer Sonen like eins .
For Far elskar Sonen og viser han alt det han sjølv gjer . Og han skal visa han større gjerningar enn desse , så de skal undra dykk .
For slik Far vekkjer opp dei døde og gjer dei levande , slik gjer òg Sonen levande kven han vil .
Og Far dømmer ikkje nokon , men han har gjeve heile dommen over til Sonen ,
så alle skal æra Sonen slik dei ærar Far . Den som ikkje ærar Sonen , ærar heller ikkje Far , han som har sendt han .
Sanneleg , sanneleg , eg seier dykk : Den som høyrer mitt ord og trur på han som har sendt meg , har evig liv og kjem ikkje for dommen , men har gått over frå døden til livet .
Sanneleg , sanneleg , eg seier dykk : Det kjem ein time , ja , han er alt komen , då dei døde skal høyra røysta til Guds Son , og dei som høyrer , skal leva .
For slik Far har liv i seg sjølv , har han òg gjeve Sonen å ha liv i seg sjølv ,
og han har gjeve han fullmakt til å halda dom fordi han er Menneskesonen .
De må ikkje undra dykk over dette . For det kjem ein time då alle dei som ligg i gravene , skal høyra hans røyst .
Og dei skal koma fram ; dei som har gjort det gode , skal stå opp til livet , men dei som har gjort det vonde , skal stå opp til dom .
Eg kan ikkje gjera noko av meg sjølv . Eg dømmer etter det eg høyrer , og dommen min er rettferdig . For det er ikkje min eigen vilje eg vil fremja , men hans vilje som sende meg .
Dersom eg vitnar om meg sjølv , er vitneutsegna mi ikkje gyldig .
Men det er ein annan som vitnar om meg , og eg veit at den vitneutsegna han gjev meg , er sann .
De sende bod til Johannes , og han har vitna for sanninga .
Eg treng ikkje vitneutsegner frå menneske , men eg seier dette så de skal bli frelste .
Johannes var ei lampe som brann og lyste , og ei lita stund ville de gleda dykk i lyset hans .
Men eg har ei vitneutsegn som er sterkare enn den Johannes gav : dei gjerningane Far har gjeve meg å fullføra . Og det er desse gjerningane eg gjer , som vitnar om at Far har sendt meg .
Ja , Far som har sendt meg , har sjølv vitna om meg . Hans røyst har de aldri høyrt , hans skapnad har de aldri sett ,
og hans ord lèt de ikkje bli verande i dykk . For de trur ikkje på den han har sendt .
De granskar skriftene , for de meiner at de har evig liv i dei – men det er dei som vitnar om meg !
Likevel vil de ikkje koma til meg så de kan ha liv .
Eg tek ikkje imot ære av menneske .
Tvert imot , for eg kjenner dykk og veit at de ikkje har Guds kjærleik i dykk .
Eg er komen i namnet åt Far min , og de tek ikkje imot meg . Kjem det ein annan i sitt eige namn , tek de imot han .
Korleis kan de tru , de som vil ha ære av kvarandre og ikkje søkjer ære hos den einaste Gud ?
Tru ikkje at eg vil klaga dykk for Far . Den som klagar dykk , er Moses , han som de har sett dykkar håp til .
For hadde de trudd Moses , hadde de òg trudd meg , for det er om meg han har skrive .
Men når de ikkje trur skriftene hans , korleis kan de då tru orda mine ? »
Sidan drog Jesus bort til andre sida av Galileasjøen , som òg heiter Tiberiassjøen .
Og mykje folk følgde etter han , for dei såg teikna han gjorde då han lækte dei sjuke .
Jesus gjekk opp i fjellet og sette seg der saman med læresveinane sine .
Det nærma seg no påske , høgtida til jødane .
Då Jesus lyfte blikket og såg at det kom mykje folk til han , sa han til Filip : « Kvar skal vi kjøpa brød så alle desse kan få mat ? »
Det sa han for å prøva Filip , for han visste sjølv kva han ville gjera .
Filip svara : « Brød for to hundre denarar er ikkje nok til at kvar av dei kan få eit lite stykke . »
Ein annan av læresveinane , Andreas , bror til Simon Peter , sa til han :
« Det er eit barn her som har fem byggbrød og to fiskar , men kva er det til så mange ? »
Då sa Jesus : « Lat folket setja seg . » Det var mykje gras der på staden , og dei sette seg . Talet på mennene var omkring fem tusen .
Då tok Jesus brøda , bad takkebøn og delte ut til dei medan dei sat der . Like eins delte han ut av fiskane , så mykje dei ville ha .
Då dei var mette , sa han til læresveinane : « Samla saman dei stykka som er att , så ingen ting går til spille . »
Dei samla saman og fylte tolv korger med stykke som var att av dei fem byggbrøda etter at alle hadde ete .
Då folket såg det teiknet Jesus hadde gjort , sa dei : « Dette er sanneleg profeten som skal koma til verda ! »
Jesus skjøna at dei ville koma og tvinga han med seg for å gjera han til konge . Difor drog han seg unna og gjekk opp i fjellet att , han åleine .
Då det vart kveld , kom læresveinane ned til sjøen .
Dei gjekk ut i ein båt og ville dra over til Kapernaum . Det hadde alt vorte mørkt , og Jesus var endå ikkje komen til dei .
Sjøen gjekk høg , for det bles hardt .
Då dei hadde rodd tjuefem eller tretti stadiar , såg dei Jesus koma gåande på vatnet og nærma seg båten , og dei vart redde .
Men Jesus sa til dei : « Det er eg . Ver ikkje redde ! »
Dei ville ta han opp i båten , og straks var båten innmed land der dei skulle leggja til .
Dagen etter stod det endå mange menneske att på andre sida av sjøen . Dei hadde sett at det var berre éin båt der , og at Jesus ikkje gjekk i båten saman med læresveinane ; dei hadde fare av stad åleine .
No kom det nokre båtar frå Tiberias og la til nær den staden der Herren hadde bede takkebøn og dei hadde ete brødet .
Då folket såg at korkje Jesus eller læresveinane hans var der , gjekk dei i båtane og fór over til Kapernaum og leita etter Jesus .
Dei fann han der , på den sida av sjøen , og sa til han : « Rabbi , når kom du hit ? »
Jesus svara : « Sanneleg , sanneleg , eg seier dykk : De leitar ikkje etter meg fordi de såg teikn , men fordi de åt av brøda og vart mette .
Arbeid ikkje for den mat som forgår , men for den mat som varer og gjev evig liv , den som Menneskesonen skal gje dykk . For på han har Far , Gud sjølv , sett sitt segl . »
Då sa dei til han : « Kva gjerningar er det då Gud vil vi skal gjera ? »
Jesus svara : « Dette er den gjerninga Gud vil de skal gjera : Tru på han som Gud har sendt . »
« Kva teikn gjer du , så vi kan sjå det og tru på deg ? » spurde dei . « Kva vil du gjera ?
Fedrane våre åt manna i øydemarka , som det står skrive : Brød frå himmelen gav han dei å eta . »
Jesus svara : « Sanneleg , sanneleg , eg seier dykk : Moses gav dykk ikkje brødet frå himmelen . Det er Far min som gjev dykk det sanne brødet frå himmelen .
Guds brød er det brødet som kjem ned frå himmelen og gjev verda liv . »
Då sa dei : « Herre , gjev oss alltid det brødet . »
Jesus svara : « Eg er livsens brød . Den som kjem til meg , skal ikkje hungra , og den som trur på meg , skal aldri tørsta .
Men eg har sagt dykk : Endå de har sett meg , trur de ikkje .
Alle dei som Far gjev meg , kjem til meg , og den som kjem til meg , skal eg så visst ikkje visa bort .
For eg er ikkje komen ned frå himmelen for å gjera det eg sjølv vil , men det han vil , han som sende meg .
Og det han vil , han som sende meg , er at eg ikkje skal mista nokon av alle dei han har gjeve meg , men reisa dei opp på den siste dagen .
For det vil Far min , at kvar den som ser Sonen og trur på han , skal ha evig liv , og eg skal reisa han opp på den siste dagen . »
Jødane murra mot han fordi han sa : « Eg er brødet som er kome ned frå himmelen . »
Og dei spurde : « Er ikkje dette Jesus , son til Josef ? Vi kjenner då både far hans og mor hans . Korleis kan han då seia at han er komen ned frå himmelen ? »
Jesus svara : « Hald opp med denne murringa !
Ingen kan koma til meg utan at Far som sende meg , dreg han , og eg skal reisa han opp på den siste dagen .
Det står skrive hos profetane : Alle skal vera opplærte av Gud . Kvar den som høyrer på Far og lærer av han , kjem til meg .
Men ingen har sett min Far . Berre han som er frå Gud , har sett Far .
Sanneleg , sanneleg , eg seier dykk : Den som trur , har evig liv .
Eg er livsens brød .
Fedrane dykkar åt manna i øydemarka , men dei døydde .
Det brødet som kjem ned frå himmelen , er slik at den som et av det , ikkje døyr .
Eg er det levande brødet som er kome ned frå himmelen . Den som et av dette brødet , skal leva til evig tid . Og det brødet eg vil gje , er kroppen min som eg gjev til liv for verda . »
No vart det strid mellom jødane , og dei sa : « Korleis kan han gje oss kroppen sin å eta ? »
Jesus sa til dei : « Sanneleg , sanneleg , eg seier dykk : Dersom de ikkje et kroppen til Menneskesonen og drikk blodet hans , har de ikkje livet i dykk .
Den som et min kropp og drikk mitt blod , har evig liv , og eg skal reisa han opp på den siste dagen .
For kroppen min er sann mat , og blodet mitt er sann drikk .
Den som et min kropp og drikk mitt blod , blir verande i meg og eg i han .
Slik den levande Far har sendt meg og eg har liv ved han , slik skal òg den som et meg , ha liv ved meg .
Dette er det brødet som er kome ned frå himmelen . Det er ikkje det som fedrane åt , dei som døydde . Den som et dette brødet , skal leva i all æve . »
Dette sa han medan han underviste folket i synagogen i Kapernaum .
Mange av læresveinane hans sa då dei høyrde det : « Dette er harde ord ! Kven kan høyra på slikt ? »
Jesus visste med seg at læresveinane hans murra på grunn av dette , og han sa til dei : « Gjer dette at de fell ifrå ?
Kva så når de får sjå Menneskesonen stiga opp dit han var før ?
Det er Anden som gjer levande ; kjøt og blod kan ingen ting gjera . Dei orda eg har tala til dykk , er ånd og liv .
Men det er nokre av dykk som ikkje trur . » For Jesus visste frå første stund kven det var som ikkje trudde , og kven som skulle svika han .
Og han la til : « Difor sa eg dykk at ingen kan koma til meg utan at det blir gjeve han av min Far . »
Etter dette drog mange av læresveinane hans seg unna og gjekk ikkje omkring med han lenger .
Då spurde Jesus dei tolv : « Vil de òg gå bort ? »
Simon Peter svara : « Herre , kven skulle vi gå til ? Du har det evige livs ord ,
og vi trur og veit at du er Guds Heilage . »
Då sa Jesus : « Har eg ikkje valt dykk ut alle tolv ? Og ein av dykk er ein djevel ! »
Han sa dette om Judas , son til Simon Iskariot . For han skulle svika Jesus , og han var ein av dei tolv .


Sidan drog Jesus omkring i Galilea . Han ville ikkje vera i Judea , for jødane prøvde å drepa han .
Så nærma lauvhyttefesten seg , ei av høgtidene til jødane .
Då sa brørne hans til han : « Dra herifrå og reis til Judea , så læresveinane dine òg kan få sjå dei gjerningane du gjer .
For ingen som vil bli kjend , gjer noko i løynd . Når du gjer slike ting , så stig fram for verda ! »
For heller ikkje brørne hans trudde på han .
Jesus sa til dei : « Mi tid er enno ikkje komen , men for dykk er det alltid rette tida .
Verda kan ikkje hata dykk , men meg hatar ho fordi eg vitnar om henne at gjerningane hennar er vonde .
Dra de opp til høgtida ; eg dreg ikkje , for mi tid er enno ikkje komen . »
Dette sa han til dei og vart verande i Galilea .
Men då brørne hans hadde drege opp til høgtida , drog han òg dit , ikkje openlyst , men i løynd .
Jødane leita etter han under høgtida og spurde : « Kvar er han ? »
Og det vart mykje snakk om han mellom folket . Somme sa : « Han er eit godt menneske . » Andre sa : « Nei , han fører folket vill . »
Men ingen sa høgt kva dei meinte om han , for dei var redde jødane .
Då det leid midt ut i høgtida , gjekk Jesus opp på tempelplassen og tok til å undervisa .
Jødane undra seg og sa : « Korleis kan han ha slik kunnskap , han som ikkje har fått noka opplæring ? »
Jesus svara : « Mi lære er ikkje mi ; ho er frå han som sende meg .
Den som vil gjera hans vilje , han skal få kjenna om læra er frå Gud , eller om eg talar ut frå meg sjølv .
Den som talar ut frå seg sjølv , søkjer si eiga ære , men den som søkjer ære for den som har sendt han , han talar sant , og det finst ikkje urett i han .
Har ikkje Moses gjeve dykk lova ? Men ingen av dykk held lova ! Kvifor vil de då drepa meg ? »
« Du har ei vond ånd i deg » , svara folket , « kven er det som vil drepa deg ? »
Jesus svara : « Ei einaste gjerning har eg gjort , og så undrar de dykk , alle saman .
Moses har gjeve dykk omskjeringa – ho er eigentleg ikkje frå Moses , men frå fedrane – og de omskjer til og med på ein sabbat .
Når no eit menneske kan omskjerast på ein sabbat så ikkje Moselova skal brytast , kvifor er de då vonde på meg fordi eg har gjort heile mennesket friskt på ein sabbat ?
Døm ikkje etter det de ser , men døm rettferdig ! »
Då sa nokre av dei som budde i Jerusalem : « Er ikkje dette den mannen som dei vil drepa ?
Og no står han og talar ope og fritt , og dei seier ikkje eit ord til han . Kan rådsherrane verkeleg ha kome til at han er Messias ?
Vi veit då kvar denne mannen er ifrå . Men når Messias kjem , skal ingen vita kvar han er ifrå . »
Då ropa Jesus ut medan han underviste på tempelplassen : « De kjenner meg og veit kvar eg er ifrå . Men eg er ikkje komen av meg sjølv . Nei , han som har sendt meg , er truverdig , men han kjenner de ikkje .
Men eg kjenner han , for eg kjem frå han , og han har sendt meg . »
Då ville dei gripa han , men det var ingen som la hand på han , for endå var ikkje timen hans komen .
I folket var det mange som tok til å tru på han , og dei sa : « Når Messias kjem , vil han då gjera fleire teikn enn denne mannen har gjort ? »
Farisearane høyrde alt snakket om han blant folk , og overprestane og farisearane sende ut nokre av mennene sine som skulle gripa han .
Då sa Jesus : « Endå ei lita stund er eg hos dykk , så fer eg til han som har sendt meg .
De skal leita etter meg , men ikkje finna meg , for der eg er , dit kan de ikkje koma . »
Jødane sa no seg imellom : « Kvar vil han fara , sidan vi ikkje skal finna han ? Tru om han vil fara til landsmennene våre som bur mellom grekarane , og undervisa grekarar ?
Kva meiner han med det han sa : ‘ De skal søkja meg og ikkje finna meg , og der eg er , dit kan de ikkje koma ’ ? »
Siste dagen i høgtida , den store festdagen , stod Jesus fram og ropa : « Den som tørstar , skal koma til meg og drikka .
Den som trur på meg , frå hans indre skal det , som Skrifta seier , renna elvar med levande vatn . »
Dette sa han om Anden dei skulle få , dei som trudde på han . For endå var ikkje Anden komen , for Jesus var endå ikkje herleggjord .
Somme i folkemengda sa då dei høyrde orda hans : « Dette må sanneleg vera profeten . »
Andre sa : « Nei , det er Messias . » Då sa nokre : « Messias kjem då vel ikkje frå Galilea ?
Seier ikkje Skrifta at Messias skal vera av Davids ætt og koma frå Betlehem , heimbyen til David ? »
Slik splitta folket seg i flokkar for hans skuld .
Somme av dei ville gripa han , men ingen la hand på han .
Då vaktene kom att , sa overprestane og farisearane til dei : « Kvifor tok de han ikkje med dykk ? »
Dei svara : « Aldri har noko menneske tala som han . »
« Har de òg late dykk føra vill ? » sa farisearane .
« Er det nokon av rådsherrane som trur på han , eller nokon av farisearane ?
Men denne folkehopen som ikkje kjenner lova – dei er forbanna . »
Då sa Nikodemus , ein av deira eigne , han som før ein gong hadde kome til Jesus :
« Lova vår dømmer vel ikkje eit menneske utan forhøyr , før ein har fått vita kva han har gjort ? »
« Er du òg frå Galilea , kanskje ? » svara dei . « Sjå etter i Skrifta , så skal du få sjå at det ikkje har stått fram nokon profet frå Galilea . »
{ { Så gjekk dei heim , kvar til seg ,


















Igjen tala Jesus til folket og sa : « Eg er lyset i verda . Den som følgjer meg , skal ikkje vandra i mørkret , men ha livsens lys . »
Farisearane sa til han : « Du vitnar i eiga sak , vitneutsegna di er ikkje gyldig . »
Jesus svara : « Om eg vitnar i mi eiga sak , er vitneutsegna mi gyldig likevel . For eg veit kvar eg er komen ifrå og kvar eg dreg . Men de veit korkje kvar eg kjem ifrå eller kvar eg dreg .
De dømmer slik menneske gjer ; eg dømmer ingen .
Men om eg dømmer , så er dommen min gyldig . For eg er ikkje åleine , eg er saman med Far , han som har sendt meg .
Og i dykkar eiga lov står det skrive at ei vitneutsegn frå to menneske er gyldig .
Eg er den som vitnar om meg sjølv . Far som har sendt meg , vitnar òg om meg . »
« Kvar er far din ? » spurde dei . Jesus svara : « De kjenner verken meg eller Far min . Hadde de kjent meg , hadde de kjent Far min òg . »
Dette sa Jesus medan han sat og underviste ved tempelkista . Men ingen la hand på han , for timen hans var endå ikkje komen .
Ein annan gong sa Jesus til dei : « Eg går bort , og de kjem til å leita etter meg ; men de skal døy i synda dykkar . Dit eg går , kan ikkje de koma . »
Då sa jødane : « Han vil vel ikkje ta sitt eige liv , sidan han seier : Dit eg går , kan ikkje de koma ? »
Jesus sa til dei : « De er nedanfrå , eg er ovanfrå . De er av denne verda , eg er ikkje av denne verda .
Eg sa at de skal døy i syndene dykkar . For trur de ikkje at Eg er , skal de døy i syndene dykkar . »
« Kven er du ? » spurde dei . « Den eg har sagt dykk frå først av » , sa Jesus .
« Mykje har eg å seia om dykk og dømma dykk for . Men han som har sendt meg , talar sant , og det eg har høyrt av han , det talar eg til verda . »
Dei skjøna ikkje at det var Far sin han tala om .
Difor sa Jesus til dei : « Når de får lyft Menneskesonen opp , skal de skjøna at Eg er , og at eg ikkje gjer noko av meg sjølv , men talar slik som Far har lært meg .
Og han som har sendt meg , er med meg . Han lèt meg ikkje vera åleine , for eg gjer alltid det som er etter hans gode vilje . »
Då han sa dette , var det mange som tok til å tru på han .
Så sa Jesus til dei jødane som var komne til tru på han : « Blir de verande i mitt ord , er de verkeleg mine læresveinar .
Då skal de få kjenna sanninga , og sanninga skal gjera dykk frie . »
« Vi er Abrahams ætt » , la dei imot , « og har aldri vore slavar for nokon . Korleis kan du då seia at vi skal bli frie ? »
Jesus svara : « Sanneleg , sanneleg , eg seier dykk : Kvar den som gjer synd , er slave under synda .
Ein slave blir ikkje verande i huset i all framtid , men ein son blir verande der for alltid .
Får Sonen gjort dykk frie , blir de verkeleg frie .
Eg veit at de er Abrahams ætt , men de vil drepa meg , for ordet mitt har ikkje rom hos dykk .
Eg talar om det eg har sett hos min Far , og de gjer det de har høyrt av dykkar far . »
« Vår far er Abraham » , sa dei . Jesus svara : « Var de Abrahams born , gjorde de som Abraham .
Men no vil de drepa meg , eit menneske som har sagt dykk sanninga han har høyrt av Gud . Det gjorde ikkje Abraham .
De gjer som far dykkar gjorde . » « Vi er ikkje fødde i hor » , sa dei . « Vi har éin far , og det er Gud . »
Jesus sa til dei : « Var Gud far dykkar , så hadde de elska meg ; for eg har gått ut frå Gud og er komen frå han . Eg er ikkje komen av meg sjølv , men han har sendt meg .
Kvifor skjønar de ikkje det eg seier ? Fordi de ikkje toler å høyra mitt ord !
De har djevelen til far og vil gjera det far dykkar ønskjer . Han har vore ein mordar heilt frå opphavet og står utanfor sanninga ; ja , det finst ikkje sanning i han . Når han lyg , talar han ut frå sitt eige , for han er ein løgnar og far til løgna .
Men eg seier sanninga , og difor trur de meg ikkje .
Kven av dykk kan peika på synd hos meg ? Men når det er sanning eg seier , kvifor trur de meg ikkje då ?
Den som er av Gud , høyrer Guds ord . De høyrer ikkje , for de er ikkje av Gud . »
Då svara jødane : « Er det ikkje sant som vi seier , at du er ein samaritan og har ei vond ånd i deg ? »
« Eg har inga vond ånd i meg » , sa Jesus , « men eg ærar Far min , og de vanærar meg .
Eg søkjer ikkje mi eiga ære . Det er ein som det gjer , og han dømmer .
Sanneleg , sanneleg , eg seier dykk : Den som held fast på mitt ord , skal ikkje i all æve sjå døden . »
Jødane svara : « No skjønar vi at du har ei vond ånd i deg . Abraham og profetane døydde , og du seier : Den som held fast på mitt ord , skal ikkje i all æve smaka døden .
Du er vel ikkje større enn Abraham , far vår ? Både han og profetane døydde . Kven gjev du deg ut for å vera ? »
Jesus svara : « Dersom eg ærar meg sjølv , er æra mi ingen ting verd . Det er Far min som ærar meg , han som de kallar dykkar Gud .
De har aldri kjent han , men eg kjenner han . Om eg sa at eg ikkje kjenner han , var eg ein løgnar , slik som de . Men eg kjenner han og held fast på hans ord .
Abraham , far dykkar , gledde seg hjarteleg til å sjå min dag . Han fekk sjå den dagen og fryda seg . »
« Du er enno ikkje femti år » , sa jødane , « og så har du sett Abraham ? »
Jesus svara : « Sanneleg , sanneleg , eg seier dykk : Før Abraham var , er eg . »
Då tok dei opp steinar og ville kasta på han . Men Jesus løynde seg og gjekk bort frå tempelplassen .
Då Jesus kom gåande , fekk han sjå ein mann som hadde vore blind frå han var fødd .
Læresveinane spurde : « Rabbi , kven er det som har synda , han eller foreldra hans , sidan han vart fødd blind ? »
Jesus svara : « Verken han eller foreldra hans har synda . Men no kan Guds gjerningar bli openberra på han .
Så lenge det er dag , må vi gjera hans gjerningar som har sendt meg . Det kjem ei natt då ingen kan arbeida .
Så lenge eg er i verda , er eg lyset i verda . »
Då han hadde sagt det , spytta han på jorda og laga til litt leire av spyttet og smurde på auga til mannen .
Så sa han : « Gå og vask deg i Siloa-dammen ! » Siloa tyder utsend . Mannen gjekk dit og vaska seg , og då han kom att , kunne han sjå .
Naboane og dei som før hadde sett at han var tiggar , sa då : « Er ikkje dette han som sat og tigga ? »
« Jau , det er han » , sa somme . Andre sa : « Nei , men han liknar . » Sjølv sa han : « Det er eg . »
« Korleis vart auga dine opna ? » spurde dei .
Han svara : « Den mannen som heiter Jesus , laga til litt leire og smurde på auga mine og sa : ‘ Gå til Siloa-dammen og vask deg ! ’ Eg gjekk dit , og då eg hadde vaska meg , kunne eg sjå . »
« Kvar er denne mannen ? » spurde dei . « Eg veit ikkje » , svara han .
Så førte dei mannen som hadde vore blind , til farisearane .
Det var sabbat den dagen Jesus hadde laga til leire og opna auga hans .
Også farisearane spurde korleis han hadde fått synet . « Han la leire på auga mine » , svara mannen , « så vaska eg meg , og no ser eg . »
Då sa nokre av farisearane : « Denne mannen er ikkje frå Gud sidan han ikkje held sabbaten . » Andre sa : « Korleis kan eit syndig menneske gjera slike teikn ? » Det vart usemje mellom dei om dette .
Så spurde dei på nytt han som hadde vore blind : « Kva meiner du om han , sidan det var dine auge han opna ? » « Han er ein profet » , svara mannen .
Jødane ville ikkje tru at han hadde vore blind og no kunne sjå . Difor sende dei bod på foreldra til han som hadde fått synet att ,
og spurde dei : « Er dette son dykkar , han som de seier er fødd blind ? Korleis har det seg då at han kan sjå ? »
Foreldra svara : « Vi veit at dette er vår son , og at han er fødd blind .
Men korleis det har seg at han no kan sjå , det veit vi ikkje , og heller ikkje veit vi kven som har opna auga hans . Spør han sjølv ! Han er gammal nok til å svara for seg . »
Dette sa dei fordi dei var redde jødane . For jødane hadde alt vorte einige om at den som vedkjende at Jesus var Messias , skulle støytast ut av synagogen .
Difor sa foreldra hans : « Han er gammal nok , spør han sjølv . »
Andre gongen henta dei han som hadde vore blind , og sa til han : « Gjev Gud æra ! Vi veit at dette mennesket er ein syndar . »
Han svara : « Om han er ein syndar , det veit eg ikkje . Men dette veit eg : Eg var blind , og no ser eg . »
« Kva gjorde han med deg ? » spurde dei . « Korleis opna han auga dine ? »
« Eg har alt sagt dykk det » , sa han , « og de ville ikkje høyra på meg . Kvifor vil de høyra det om att ? Kanskje vil de òg bli læresveinane hans ? »
Dei skjelte han ut og sa : « Du er læresveinen hans , vi er læresveinane til Moses .
Vi veit at Gud har tala til Moses , men vi veit ikkje kvar dette mennesket er ifrå . »
« Det er då underleg » , sa mannen , « at de ikkje veit kvar han er ifrå , endå han har opna auga mine .
Vi veit at Gud ikkje høyrer på syndarar , men han høyrer på den som har gudsfrykt og gjer etter hans vilje .
Så lenge verda har stått , har ein aldri høyrt om at nokon har opna auga på ein som er fødd blind .
Var ikkje denne mannen frå Gud , kunne han ingen ting gjera . »
Dei svara : « Du er fødd syndar tvers igjennom , og du vil læra oss ? » Så kasta dei han ut .
Jesus fekk høyra at dei hadde kasta han ut , og då han møtte mannen , spurde han : « Trur du på Menneskesonen ? »
Mannen svara : « Kven er han då , gode herre , så eg kan tru på han ? »
« Du har sett han » , sa Jesus . « Det er han som no snakkar med deg . »
« Eg trur , Herre » , sa mannen . Og han tilbad han .
Då sa Jesus : « Til dom er eg komen til denne verda , så dei som ikkje ser , skal sjå , og dei som ser , skal bli blinde . »
Nokre av farisearane som stod der , høyrde dette og sa til han : « Kanskje vi òg er blinde ? »
Jesus svara : « Var de blinde , hadde de inga synd . Men no seier de ‘ Vi ser ! ’ Difor blir synda dykkar ståande . »

« Sanneleg , sanneleg , eg seier dykk : Den som ikkje går inn til saueflokken gjennom porten , men kliv over ein annan stad , han er ein tjuv og ein røvar .
Men den som går inn gjennom porten , er gjetaren til sauene .
Portvaktaren lèt opp for han , og sauene høyrer røysta hans . Han kallar sine eigne sauer med namn og leier dei ut .
Og når han har fått ut alle sine , går han føre dei , og sauene følgjer han , for dei kjenner røysta hans .
Men ein framand vil dei ikkje følgja . Dei rømmer frå han , for dei kjenner ikkje røysta til den framande . »
Denne likninga fortalde Jesus dei , men dei skjøna ikkje kva han meinte .
Då sa Jesus : « Sanneleg , sanneleg , eg seier dykk : Eg er porten inn til sauene .
Alle som er komne før meg , er tjuvar og røvarar , men sauene høyrde ikkje på dei .
Eg er porten . Den som går inn gjennom meg , skal bli frelst og fritt gå inn og ut og finna beite .
Tjuven kjem berre for å stela , drepa og øydeleggja . Eg er komen for at de skal ha liv og overflod .
Eg er den gode gjetaren . Den gode gjetaren set livet til for sauene .
Men leigekaren , som ikkje er gjetar og ikkje eig sauene , han lèt sauene vera og rømmer når han ser ulven koma . Og ulven herjar mellom dei og jagar dei frå kvarandre .
For han er leigekar og har ikkje omsorg for sauene .
Eg er den gode gjetaren . Eg kjenner mine , og mine kjenner meg ,
slik som Far kjenner meg og eg kjenner Far . Eg set livet til for sauene .
Eg har òg andre sauer , som ikkje høyrer til denne flokken . Dei òg må eg leia ; dei skal høyra mi røyst , og det skal bli éin flokk og éin gjetar .
Far elskar meg fordi eg set livet til så eg kan ta det tilbake .
Ingen tek livet mitt , eg gjev det frivillig . Eg har makt til å gje det , og eg har makt til å ta det tilbake . Denne oppgåva fekk eg av Far min . »
No vart det på nytt usemje mellom jødane på grunn av det han hadde sagt .
Mange av dei sa : « Han har ei vond ånd i seg , han er frå vitet . Kvifor høyrer de på han ? »
Andre sa : « Slik talar ikkje ein som har ei vond ånd i seg . Ei vond ånd kan vel ikkje opna auga på blinde ? »
Så kom den festen dei heldt i Jerusalem til minne om innviinga av tempelet . Det var vinter .
Og Jesus gjekk omkring i Salomos søylehall på tempelplassen .
Då flokka jødane seg omkring han og spurde : « Kor lenge vil du halda oss i uvisse ? Er du Messias , så sei oss det rett ut ! »
Jesus svara : « Eg har sagt det til dykk , men de trur meg ikkje . Dei gjerningane eg gjer i namnet til Far min , vitnar om meg .
Men de trur meg ikkje , for de høyrer ikkje til mine sauer .
Mine sauer høyrer mi røyst , eg kjenner dei , og dei følgjer meg .
Og eg gjev dei evig liv ; dei skal ikkje i all æve gå tapt , og ingen skal riva dei ut av mi hand .
Det Far min har gjeve meg , er større enn alt anna , og ingen kan riva det ut av handa til Far min .
Eg og Far er eitt . »
På nytt tok jødane opp steinar og ville steina han .
Jesus sa til dei : « Eg har vist dykk mange gode gjerningar frå Far . Kva for ei av desse gjerningane er det de vil steina meg for ? »
« For ei god gjerning steinar vi deg ikkje » , svara jødane , « men fordi du spottar Gud . Du som er eit menneske , gjer deg sjølv til Gud . »
Jesus svara : « Står det ikkje skrive i lova dykkar : Eg har sagt : ‘ De er gudar ’ ?
Dei som Guds ord kom til , vart i lova kalla gudar , og Skrifta kan ikkje setjast ut av kraft .
Kvifor seier de då om han som Far har helga og sendt til verda : ‘ Du spottar Gud ’ når han seier : ‘ Eg er Guds Son ’ ?
Gjer eg ikkje gjerningane til Far min , så tru meg ikkje .
Men gjer eg dei , så tru i det minste gjerningane , om de ikkje trur meg . Då skal de sjå og skjøna at Far er i meg og eg i Far . »
Då prøvde dei på nytt å gripa han , men han slapp ut av hendene deira .
Så fór Jesus attende til andre sida av Jordan , til den staden der Johannes først hadde vore og døypt , og der vart han verande ei tid .
Det kom mange til han , og dei sa : « Johannes gjorde ikkje noko teikn , men alt det han sa om denne mannen , var sant . »
Og det var mange der som kom til tru på Jesus .
Ein mann som heitte Lasarus , låg sjuk . Han var frå Betania , den byen som Maria og Marta , syster hennar , budde i .
Det var Maria som hadde salva Herren med olje og tørka føtene hans med håret sitt . Lasarus , som låg sjuk , var bror hennar .
Systrene sende då bod til Jesus og sa : « Herre , han som du er så glad i , er sjuk . »
Då Jesus høyrde det , sa han : « Denne sjukdomen fører ikkje til døden . Nei , han er til Guds ære ; han skal herleggjera Guds Son . »
Jesus var svært glad i Marta og syster hennar og Lasarus .
Då han no høyrde at Lasarus låg sjuk , vart han verande endå to dagar der han var .
Då først sa han til læresveinane : « Kom , lat oss dra tilbake til Judea . »
« Rabbi » , sa dei , « no nettopp ville jødane steina deg , og så dreg du dit på nytt ? »
Jesus svara : « Har ikkje dagen tolv timar ? Den som går om dagen , snublar ikkje , for han ser lyset i denne verda .
Men den som går omkring om natta , snublar , fordi han ikkje har lyset i seg . »
Då Jesus hadde sagt dette , sa han til dei : « Lasarus , venen vår , er sovna , men eg går og vekkjer han . »
« Herre » , sa læresveinane , « er han sovna , så blir han nok frisk att . »
Jesus hadde tala om at han var død , men dei trudde han tala om vanleg søvn .
Då sa Jesus rett ut : « Lasarus er død .
Og for dykkar skuld er eg glad at eg ikkje var der , slik at de kan koma til å tru . Men kom , lat oss gå til han . »
Tomas , han som vart kalla Tvillingen , sa då til dei andre læresveinane : « Vi går med , vi òg , så vi kan døy saman med han . »
Då Jesus kom fram , fekk han vita at Lasarus alt hadde lege fire dagar i grava .
Betania ligg ikkje langt frå Jerusalem , berre femten stadiar om lag ,
og mange jødar var komne til Marta og Maria og ville trøysta dei i sorga over broren .
Så snart Marta fekk høyra at Jesus kom , gjekk ho og møtte han , men Maria vart sitjande heime .
Marta sa til Jesus : « Herre , hadde du vore her , så hadde ikkje bror min døydd .
Men no òg veit eg at alt det du bed Gud om , vil han gje deg . »
« Bror din skal stå opp att » , seier Jesus .
« Eg veit at han skal stå opp att når alle står opp på den siste dagen » , svara Marta .
Då sa Jesus til henne : « Eg er oppstoda og livet . Den som trur på meg , skal leva om han så døyr .
Og kvar den som lever og trur på meg , skal i all æve ikkje døy . Trur du det ? »
« Ja , Herre » , seier ho , « eg trur at du er Messias , Guds Son , han som skal koma til verda . »
Då ho hadde sagt dette , gjekk ho og kalla i løynd på Maria , syster si , og sa til henne : « Meisteren er her og spør etter deg . »
Då Maria høyrde det , reiste ho seg straks og gjekk ut til han .
Jesus var endå ikkje komen inn i landsbyen ; han var framleis der Marta hadde møtt han .
Dei jødane som var heime hos Maria og trøysta henne , såg at ho brått reiste seg og gjekk ut , og dei følgde etter ; dei tenkte at ho gjekk ut til grava og ville gråta der .
Som no Maria kom dit Jesus var , og fekk sjå han , kasta ho seg ned for føtene hans og sa : « Herre , hadde du vore her , hadde ikkje bror min døydd . »
Då Jesus såg at dei gret , både ho og alle jødane som følgde henne , vart han oppskaka og opprørt i sitt indre ,
og han sa : « Kvar har de lagt han ? » « Kom og sjå , Herre » , svara dei .
Jesus gret .
Då sa jødane : « Sjå kor glad han var i han . »
Men somme av dei sa : « Han som opna auga på ein som var blind , kunne ikkje han ha hindra at denne mannen døydde ? »
Jesus vart igjen opprørt og gjekk bort til grava . Det var ei hòle , og det låg ein stein framfor opninga .
« Ta bort steinen ! » seier Jesus . « Herre » , seier Marta , syster til den døde , « det luktar alt av han , for han har lege fire dagar i grava . »
Jesus seier til henne : « Sa eg deg ikkje at dersom du trur , skal du få sjå Guds herlegdom ? »
Så tok dei steinen ifrå . Og Jesus såg opp mot himmelen og sa : « Far , eg takkar deg fordi du har høyrt meg .
Eg visste at du alltid høyrer meg . Men eg seier dette på grunn av folket som står omkring , så dei skal tru at det er du som har sendt meg . »
Då han hadde sagt det , ropa han høgt : « Lasarus , kom ut ! »
Og den døde kom ut med hendene og føtene sveipte i likklede og med ein duk bunden over andletet . Jesus sa til dei : « Løys han og lat han gå ! »
Mange av dei jødane som var komne til Maria og hadde sett det Jesus gjorde , kom til tru på han .
Men nokre gjekk til farisearane og fortalde kva han hadde gjort .
Då kalla overprestane og farisearane saman Rådet og sa : « Kva skal vi gjera ? Denne mannen gjer mange teikn .
Lèt vi han halda fram slik , kjem snart alle til å tru på han , og romarane kjem og tek både den heilage staden og folket vårt . »
Ein av dei , Kaifas , som var øvsteprest det året , sa då : « De skjønar ingen ting .
De tenkjer ikkje på at det er betre for dykk at eitt menneske døyr for folket , enn at heile folket går til grunne . »
Det sa han ikkje av seg sjølv . Men fordi han var øvsteprest det året , tala han profetisk om at Jesus skulle døy for folket .
Ja , han skulle ikkje berre døy for folket , han skulle òg samla til eitt dei Guds born som er spreidde rundt omkring .
Frå den dagen la dei planar om å drepa han .
Difor gjekk ikkje Jesus ope omkring mellom jødane lenger , men tok ut derifrå og drog til området ved øydemarka , til ein by som heiter Efraim . Der var han ei tid saman med læresveinane sine .
Påskehøgtida til jødane nærma seg , og før høgtida drog mange frå landet opp til Jerusalem og skulle reinsa seg .
Dei leita etter Jesus , og medan dei stod på tempelplassen , sa dei til kvarandre : « Kva trur de ? Kjem han ikkje til høgtida ? »
Overprestane og farisearane hadde gjeve påbod om at den som fekk vita kvar han var , skulle seia frå , så dei kunne gripa han .
Seks dagar før påske kom Jesus til Betania , der Lasarus budde , han som Jesus hadde vekt opp frå dei døde .
Der heldt dei eit festmåltid for han . Marta var tenar , og Lasarus var ein av dei som låg til bords med han .
Då tok Maria eit pund ekte , dyr nardussalve og salva Jesu føter og tørka dei med håret sitt . Heile huset vart fylt av angen .
Då sa Judas Iskariot , ein av læresveinane , han som sidan sveik Jesus :
« Kvifor vart ikkje denne salven seld for tre hundre denarar og pengane gjevne til dei fattige ? »
Dette sa han ikkje fordi han hadde omsorg for dei fattige , men fordi han var ein tjuv . Det var han som hadde ansvaret for pengekassa , og han tok av det som vart lagt der .
Men Jesus sa : « Lat henne vera ! Ho har gøymt salven til gravferdsdagen min .
Dei fattige har de alltid hos dykk , men meg har de ikkje alltid . »
Den store mengda av jødar som var samla , fekk no vita at Jesus var i Betania . Og dei kom dit , ikkje berre for Jesu skuld , men òg for å sjå Lasarus , som han hadde vekt opp frå dei døde .
Då la overprestane planar om å drepa Lasarus òg ,
for mange av jødane drog dit for hans skuld og kom til tru på Jesus .
Dagen etter fekk den store folkemengda som var komen til høgtida , høyra at Jesus var på veg inn i Jerusalem .
Då tok dei palmegreiner og gjekk ut for å møta han , og dei ropa : Hosianna ! Velsigna er han som kjem i Herrens namn , Israels konge !

Ver ikkje redd , dotter Sion ! Sjå , kongen din kjem , ridande på ein eselfole .

Alle som hadde vore med han då han ropa Lasarus ut av grava og vekte han opp frå dei døde , vitna om det dei hadde sett .
Difor var det òg at folket drog ut for å møta han , for dei hadde fått høyra at han hadde gjort dette teiknet .
Men farisearane sa seg imellom : « Der ser de , det nyttar ikkje . Heile verda spring etter han . »
No var det nokre grekarar mellom dei som var komne til Jerusalem for å tilbe under høgtida .
Dei kom til Filip , som var frå Betsaida i Galilea , og sa : « Herre , vi ville gjerne få sjå Jesus . »
Filip kom og fortalde det til Andreas , og Andreas og Filip gjekk og sa det til Jesus .
Jesus svara : « Timen er komen då Guds herlegdom skal lysa om Menneskesonen .
Sanneleg , sanneleg , eg seier dykk : Fell ikkje kveitekornet i jorda og døyr , blir det verande berre eitt korn . Men døyr det , gjev det stor grøde .
Den som elskar livet sitt , mistar det . Men den som hatar livet sitt i denne verda , skal berga det og få evig liv .
Den som vil tena meg , må følgja meg , og der eg er , der skal tenaren min òg vera . Den som tener meg , skal Far min æra .
No er sjela mi fylt av angst . Men skal eg så seia : Far , frels meg frå denne timen ? Nei , til denne timen skulle eg koma .
Far , lat herlegdom lysa om namnet ditt ! » Då kom det ei røyst frå himmelen : « Eg har late min herlegdom lysa om det og skal la han lysa på nytt . »
Folket som stod der , høyrde det og sa at det hadde torna . Andre sa : « Det var ein engel som tala til han . »
Då sa Jesus til dei : « Det var ikkje for mi skuld denne røysta lydde , men for dykkar skuld .
No fell det dom over denne verda , no skal han som herskar i denne verda , kastast ut .
Og når eg blir lyft opp frå jorda , skal eg dra alle til meg . »
Dette sa han for å visa kva slag død han skulle lida .
Då sa folket : « Vi har høyrt i lova at Messias skal leva til evig tid . Korleis kan du då seia at Menneskesonen må lyftast opp ? Kven er denne Menneskesonen ? »
Jesus svara : « Endå ei lita stund er lyset mellom dykk . Gå så lenge de har lyset , så ikkje mørkret skal falla på dykk . Den som går i mørkret , veit ikkje kvar han kjem av .
Tru på lyset så lenge de har lyset , så de kan bli born av lyset . » Då Jesus hadde sagt dette , gjekk han bort og løynde seg for dei .
Endå han hadde gjort så mange teikn for auga deira , trudde dei ikkje på han .
For det skulle bli oppfylt , det ordet som profeten Jesaja har tala : Herre , kven trudde bodskapen vår , kven vart Herrens arm openberra for ?

Han har gjort auga deira blinde og hjartet deira hardt , så dei ikkje skal sjå med auga og skjøna med hjartet og venda om , så eg får lækja dei .

Likevel var det mange som tok til å tru på han , til og med av rådsherrane . Men på grunn av farisearane ville dei ikkje vedkjenna seg dette , så dei ikkje skulle bli utstøytte av synagogen .
For dei elska æra frå menneska høgare enn æra frå Gud .
Men Jesus ropa ut : « Den som trur på meg , trur ikkje på meg , men på han som har sendt meg .
Og den som ser meg , ser han som har sendt meg .
Som lys er eg komen til verda , så ingen som trur på meg , skal bli verande i mørkret .
Den som høyrer orda mine og ikkje tek vare på dei , dømmer ikkje eg . For eg er ikkje komen for å dømma verda , men for å frelsa verda .
Den som seier nei til meg og ikkje tek imot orda mine , har ein dommar over seg : Det ordet eg har tala , skal dømma han på den siste dagen .
For eg har ikkje tala ut frå meg sjølv ; men Far som har sendt meg , har gjeve meg påbod om kva eg skal seia , og kva eg skal tala .
Og eg veit at hans påbod er evig liv . Det eg seier , det seier eg slik Far har sagt meg det . »
Det var like før påskehøgtida , og Jesus visste at timen hans var komen då han skulle fara bort frå denne verda og til Far sin . Han hadde elska sine eigne som var i verda , og han elska dei heilt til det siste .
Då dei heldt måltid , hadde djevelen alt gjeve Judas , son til Simon Iskariot , den tanken i hjartet at han skulle svika han .
Jesus visste at Far hadde gjeve alt i hans hender , og at han hadde gått ut frå Gud og gjekk til Gud .
Då reiser han seg frå måltidet , legg av seg kappa og tek eit linklede og bind om seg .
Så slår han vatn i eit fat og tek til å vaska føtene til læresveinane og tørka dei med handkledet som han har om livet .
Han kjem til Simon Peter , og Peter seier til han : « Herre , vaskar du mine føter ? »
Jesus svara : « Det eg gjer , forstår du ikkje no , men du skal skjøna det sidan . »
« Aldri i æva om du skal vaska føtene mine » , seier Peter . « Dersom eg ikkje vaskar deg , har du ingen del i meg » , svara Jesus .
Simon Peter seier til han : « Herre , ikkje berre føtene , men hendene og hovudet òg ! »
Men Jesus seier til han : « Den som er bada , er heilt rein og treng ikkje vaska anna enn føtene . Og de er reine – men ikkje alle . »
For han visste kven som skulle svika han . Difor sa han : « De er ikkje alle reine . »
Då han hadde vaska føtene deira og teke på seg kappa , tok han plass ved bordet att . Så sa han til dei : « Skjønar de kva det er eg har gjort for dykk ?
De kallar meg meister og herre , og det med rette , for det er eg .
Når no eg , herren og meisteren , har vaska føtene dykkar , då skyldar de òg å vaska føtene til kvarandre .
Det er eit føredøme eg har gjeve dykk : Som eg har gjort mot dykk , skal de òg gjera .
Sanneleg , sanneleg , eg seier dykk : Ein tenar er ikkje større enn herren sin , og ein utsending er ikkje større enn den som har sendt han .
No veit de dette . Og sæle er de så sant de gjer etter det .
Eg talar ikkje om dykk alle , for eg veit kven eg har valt ut . Men dette ordet i Skrifta må oppfyllast : Den som et mitt brød , lyfte hælen mot meg .


Då Jesus hadde sagt dette , vart han opprørt i sitt indre og sa rett ut : « Sanneleg , sanneleg , eg seier dykk : Ein av dykk kjem til å svika meg . »
Læresveinane såg på kvarandre ; dei skjøna ikkje kven han meinte .
Ein av dei , den læresveinen som Jesus hadde kjær , låg ved sida av Jesus ved bordet .
Simon Peter nikka til han for at han skulle spørja kven han meinte .
Han bøygde seg då nærare inntil Jesus og sa : « Herre , kven er det ? »
Jesus svara : « Det er han som eg gjev den biten eg no dyppar . » Så dyppa han ein bit i fatet og gav han til Judas , son til Simon Iskariot .
Då Judas hadde fått biten , fór Satan i han . Jesus seier til han : « Gjer det snart , det du vil gjera . »
Men ingen av dei andre ved bordet skjøna kva han meinte med dette .
Sidan Judas hadde ansvar for pengekassa , tenkte somme at Jesus ville han skulle gå og kjøpa det dei trong til høgtida , eller at han skulle gje noko til dei fattige .
Med det same Judas hadde fått biten , gjekk han ut . Det var natt .
Då han hadde gått , sa Jesus : « No lyste Guds herlegdom om Menneskesonen , og herlegdom lyste om Gud gjennom han .
Og har Gud vorte herleggjord gjennom han , så skal Gud sjølv herleggjera han . Ja , snart skal Guds herlegdom lysa om han !
Endå ei lita stund er eg hos dykk , borna mine . De kjem til å leita etter meg , men det eg sa til jødane , seier eg no til dykk òg : Dit eg går , kan ikkje de koma .
Eit nytt bod gjev eg dykk : De skal elska kvarandre . Som eg har elska dykk , skal de elska kvarandre .
På det skal alle skjøna at de er mine læresveinar : at de har kjærleik til kvarandre . »
Simon Peter seier til han : « Herre , kvar går du ? » Jesus svara : « Dit eg går , kan du ikkje følgja meg no , men du skal følgja meg seinare . »
« Kvifor kan eg ikkje følgja deg no , Herre ? » seier Peter , « eg vil gje livet mitt for deg . »
Jesus svara : « Du vil gje livet for meg ? Sanneleg , sanneleg , eg seier deg : Hanen kjem ikkje til å gala før du har fornekta meg tre gonger .
Lat ikkje hjartet dykkar uroast ! Tru på Gud og tru på meg !
I huset til Far min er det mange rom . Var det ikkje slik , hadde eg då sagt dykk at eg går og vil gjera klar ein stad til dykk ?
Og når eg har gått og gjort klar ein stad til dykk , kjem eg att og tek dykk til meg , så de skal vera der eg er .
Og dit eg går , veit de vegen . »
Tomas seier til han : « Herre , vi veit ikkje kvar du går ; korleis kan vi då vita vegen ? »
Jesus seier : « Eg er vegen , sanninga og livet . Ingen kjem til Far utan gjennom meg .
Har de kjent meg , skal de òg kjenna Far min . Frå no av kjenner de han og har sett han . »
Filip seier til han : « Herre , syn oss Far , det er nok for oss . »
Jesus svarar : « No har eg vore så lang ei tid saman med dykk , og du kjenner meg ikkje , Filip ? Den som har sett meg , har sett Far . Korleis kan du då seia : ‘ Syn oss Far ’ ?
Trur du ikkje at eg er i Far og Far i meg ? Dei ord eg talar til dykk , har eg ikkje frå meg sjølv ; det er Far som er i meg og gjer sine gjerningar .
Tru meg : Eg er i Far og Far i meg . Om ikkje for anna , så tru det for gjerningane skuld .
Sanneleg , sanneleg , eg seier dykk : Den som trur på meg , skal gjera dei gjerningane som eg gjer , ja , større gjerningar enn dei , for eg går til Far .
Og det de bed om i mitt namn , vil eg gjera , så Faderen skal bli herleggjord gjennom Sonen .
Bed de meg om noko i mitt namn , så skal eg gjera det .
Elskar de meg , så held de boda mine .
Då vil eg be Far min , og han skal gje dykk ein annan talsmann , og han skal vera hos dykk alltid :
Sanningsanden , som verda ikkje kan ta imot . For verda ser han ikkje og kjenner han ikkje . Men de kjenner han , for han bur hos dykk og skal vera i dykk .
Eg vil ikkje la dykk vera att som foreldrelause born . Eg kjem til dykk .
Om ei lita stund ser ikkje verda meg lenger . Men de ser meg , for eg lever , og de skal leva .
Den dagen skal de skjøna at eg er i Far min , og at de er i meg og eg i dykk .
Den som har boda mine , og som held dei , den er det som elskar meg . Og den som elskar meg , skal Far min elska . Ja , den som elskar meg , skal eg òg elska og openberra meg for . »
Judas – ikkje Judas Iskariot – seier til han : « Herre , korleis har det seg at du vil openberra deg for oss og ikkje for verda ? »
Jesus svara : « Den som elskar meg , held fast på ordet mitt . Og den som elskar meg , skal Far min elska , og vi skal koma og ta bustad hos han .
Den som ikkje elskar meg , held ikkje fast på orda mine . Og ordet de høyrer , er ikkje frå meg , men frå Far , han som har sendt meg .
Dette har eg sagt dykk medan eg enno er hos dykk .
Men Talsmannen , Den heilage ande , som Far skal senda i mitt namn , han skal læra dykk alt og minna dykk på alt det eg har sagt dykk .
Fred etterlèt eg dykk , min fred gjev eg dykk . Eg gjev dykk ikkje fred på same måten som verda gjer det . Lat ikkje hjartet dykkar uroast , og ver ikkje motlause !
De høyrde at eg sa : Eg går bort , og eg kjem til dykk att . Elska de meg , så gledde de dykk over at eg går til Far , for Far er større enn eg .
No har eg sagt dykk dette før det hender , så de skal tru når det hender .
Heretter kjem eg ikkje til å tala mykje med dykk , for han som herskar over denne verda , kjem . Han har inga makt over meg .
Men for at verda skal skjøna at eg elskar Far , og fordi Far har bode meg det , gjer eg som Far seier . Reis dykk , lat oss gå herifrå !
Eg er det sanne vintreet , og Far min er vinbonden .
Kvar grein på meg som ikkje ber frukt , tek han bort , og kvar grein som ber frukt , reinsar han så ho skal bera meir frukt .
De er alt reine på grunn av det ordet eg har tala til dykk .
Ver i meg , så er eg i dykk . Som greina ikkje kan bera frukt av seg sjølv , men berre når ho er på vintreet , slik kan heller ikkje de bera frukt viss de ikkje er i meg .
Eg er vintreet , de er greinene . Om de blir i meg og eg i dykk , då ber de mykje frukt , men skilde frå meg kan de ingen ting gjera .
Den som ikkje blir verande i meg , blir kasta ut som ei grein og visnar . Greinene blir samla saman og kasta på elden , og dei brenn .
Blir de verande i meg , og blir orda mine verande i dykk , så be om kva de vil , og de skal få det .
For ved dette lyser herlegdomsglans om Far min , at de ber mykje frukt og blir mine læresveinar .
Som Far har elska meg , har eg elska dykk . Ver i min kjærleik !
Held de boda mine , er de i min kjærleik , slik eg har halde boda til Far min og er i hans kjærleik .
Dette har eg tala til dykk så mi glede kan vera i dykk og gleda dykkar kan bli fullkomen .
Og dette er bodet mitt : De skal elska kvarandre som eg har elska dykk .
Ingen har større kjærleik enn den som gjev livet sitt for venene sine .
De er venene mine så sant de gjer det eg byd dykk .
Eg kallar dykk ikkje tenarar lenger , for tenaren veit ikkje kva herren hans gjer . Eg kallar dykk vener , for eg har fortalt dykk alt eg har høyrt av Far min .
De har ikkje valt ut meg , men eg har valt ut dykk og sett dykk til å gå ut og bera frukt , ei frukt som varer . Då skal Far gje dykk alt de bed om i mitt namn .
Dette er det eg byd dykk : De skal elska kvarandre !
Når verda hatar dykk , skal de vita at ho har hata meg først .
Hadde de vore av verda , då hadde verda elska sitt eige . Men de er ikkje av verda ; eg har valt dykk ut av verda . Difor hatar verda dykk .
Kom i hug det ordet eg sa dykk : Ein tenar er ikkje større enn herren sin . Har dei forfølgt meg , vil dei forfølgja dykk òg . Har dei halde fast på mitt ord , vil dei òg halda fast på dykkar ord .
Men alt dette kjem dei til å gjera mot dykk for mitt namn skuld , fordi dei ikkje kjenner han som har sendt meg .
Var eg ikkje komen , og hadde eg ikkje tala til dei , då hadde dei vore utan synd . Men no har dei ingen ting å orsaka synda si med .
Den som hatar meg , hatar òg Far min .
Hadde eg ikkje gjort slike gjerningar mellom dei som ingen annan har gjort , hadde dei vore utan skuld . Men no har dei sett gjerningane og hatar både meg og Far min .
Men det ordet som står i lova deira , skulle oppfyllast : Dei hata meg utan grunn .
Når Talsmannen kjem , han som eg skal senda dykk frå Far , Sanningsanden som går ut frå Far , då skal han vitna om meg .
Men de skal òg vitna , for de har vore med meg frå første stund .
Dette har eg sagt dykk så de ikkje skal førast til fall .
Dei skal støyta dykk ut av synagogen . Ja , det kjem ei tid då kvar den som slår dykk i hel , trur han gjer Gud ei teneste .
Og alt det gjer dei fordi dei korkje kjenner Far min eller meg .
Dette har eg sagt dykk slik at de , når deira tid kjem , skal hugsa at eg sa det til dykk . Eg sa ikkje dette til dykk frå først av , for då var eg hos dykk .
No går eg til han som har sendt meg , men ingen av dykk spør : ‘ Kvar går du ? ’
For hjartet dykkar er fullt av sorg fordi eg har sagt dette .
Men eg seier dykk som sant er : Det er det beste for dykk at eg går bort . For går ikkje eg bort , kjem ikkje Talsmannen til dykk . Men går eg bort , skal eg senda han til dykk .
Og når han kjem , skal han gå i rette med verda og visa henne kva synd er , kva rettferd er , og kva dom er :
Synda er at dei ikkje trur på meg .
Rettferda er at eg går til Far , og de ser meg ikkje lenger .
Dommen er at han som herskar over denne verda , er dømd .
Enno har eg mykje å seia dykk , men de kan ikkje bera det no .
Men når han kjem , Sanningsanden , skal han leia dykk fram til heile sanninga . For han skal ikkje tala av sitt eige , men tala det han høyrer , og fortelja dykk det som skal koma .
Han skal herleggjera meg , for han skal ta av det som er mitt , og forkynna det for dykk .
Alt det som Far min har , er mitt . Difor sa eg at han skal ta av det som er mitt , og forkynna det for dykk .
Om ei lita stund ser de meg ikkje lenger , og om endå ei lita stund skal de få sjå meg . »
Då sa nokre av læresveinane hans seg imellom : « Kva meiner han med det han seier til oss : ‘ Om ei lita stund ser de meg ikkje , og om endå ei lita stund skal de få sjå meg ’ og : ‘ Eg går til Far ’ ?
Kva tyder dette : ‘ om ei lita stund ’ ? Vi skjønar ikkje kva han snakkar om . »
Jesus visste at dei ville spørja han , og han sa : « Snakkar de om det eg sa : ‘ Om ei lita stund ser de meg ikkje , og om endå ei lita stund skal de få sjå meg ’ ?
Sanneleg , sanneleg , eg seier dykk : De skal gråta og klaga , men verda skal gleda seg . De skal sørgja , men sorga skal vendast til glede .
Når ei kvinne skal føda , er ho uroleg , for tida hennar er komen . Men når ho har fått barnet , hugsar ho ikkje lenger kor vondt ho hadde , så glad er ho fordi eit menneske er fødd til verda .
På same måten er det med dykk . No er de fylte av sorg , men eg skal sjå dykk att , og hjartet dykkar skal gleda seg , og den gleda skal ingen ta ifrå dykk .
Den dagen skal de ikkje spørja meg om noko . Sanneleg , sanneleg , eg seier dykk : Bed de Far om noko , skal han gje dykk det i mitt namn .
Til no har de ikkje bede om noko i mitt namn . Be , så skal de få , slik at gleda dykkar kan vera fullkomen .
Dette har eg sagt dykk i likningar . Det kjem ei tid då eg ikkje lenger skal tala til dykk i likningar , men ope og rett fram fortelja dykk om Far .
Den dagen skal de be i mitt namn ; eg seier ikkje at eg skal spørja Far for dykk då .
For Far sjølv elskar dykk fordi de har elska meg og trudd at eg har gått ut frå Gud .
Eg har gått ut frå Far og er komen til verda . No dreg eg bort frå verda att og går til Far . »
Då sa læresveinane : « No talar du rett fram og ikkje i likningar .
No skjønar vi at du veit alt og ikkje treng at nokon spør deg . Difor trur vi at du har gått ut frå Gud . »
Jesus svara : « Trur de no ?
Det kjem ei tid , ja , ho er alt komen , då de skal spreiast og gå kvar til sitt og la meg vera att åleine . Men eg er ikkje åleine ; Far er med meg .
Dette har eg sagt dykk så de skal ha fred i meg . I verda har de trengsler , men ver frimodige : Eg har sigra over verda ! »
Då Jesus hadde sagt dette , lyfte han auga mot himmelen og sa : « Far , timen er komen . Lat herlegdom lysa om Son din , så Sonen kan la herlegdom lysa om deg .
For du har gjeve han makt over alt som menneske heiter , så han skal la alle dei som du har gjeve han , få evig liv .
Og dette er det evige livet , at dei kjenner deg , den einaste sanne Gud , og han du sende , Jesus Kristus .
Eg lét herlegdom lysa om deg på jorda då eg fullførte det verket du gav meg å gjera .
Så lat no herlegdom lysa om meg , Far , den herlegdom eg hadde hos deg før verda vart til .
Eg har openberra ditt namn for dei menneske du gav meg frå verda . Dei var dine , og du gav dei til meg , og dei har halde fast på ordet ditt .
No veit dei at alt det du har gjeve meg , er frå deg .
For dei orda du gav meg , har eg gjeve dei . Og dei har teke imot og verkeleg forstått at eg har gått ut frå deg , og dei har kome til tru på at du har sendt meg .
Eg bed for dei . Eg bed ikkje for verda , men for dei som du har gjeve meg , for dei er dine .
Alt mitt er ditt , og det som er ditt , er mitt , og eg har vorte herleggjord gjennom dei .
Eg er ikkje lenger i verda , men dei er i verda , og eg går til deg . Heilage Far , hald dei fast i ditt namn , det namnet du har gjeve meg , så dei kan vera eitt slik som vi er eitt .
Då eg var hos dei , heldt eg dei fast i ditt namn , det namnet som du har gjeve meg . Eg vakta dei , og ingen av dei gjekk fortapt utan fortapingssonen , så Skrifta skulle oppfyllast .
No kjem eg til deg . Men dette seier eg medan eg er i verda , så dei skal ha mi glede i seg i fullt mål .
Eg har gjeve dei ditt ord . Men verda hatar dei fordi dei ikkje er av verda , slik eg ikkje er av verda .
Eg bed ikkje at du skal ta dei ut av verda , men at du må vara dei frå det vonde .
Dei er ikkje av verda , slik eg ikkje er av verda .
Helga dei i sanninga , ditt ord er sanning .
Som du har sendt meg til verda , har eg sendt dei til verda .
Eg helgar meg for dei , så dei òg skal helgast i sanninga .
Eg bed ikkje berre for desse , men for alle dei som gjennom deira ord kjem til å tru på meg .
Eg bed at dei alle må vera eitt , slik du , Far , er i meg og eg i deg . Slik skal dei òg vera i oss , så verda skal tru at du har sendt meg .
Den herlegdomen som du har gjeve meg , har eg gjeve dei , så dei skal vera eitt slik som vi er eitt :
eg i dei og du i meg , så dei heilt og fullt kan vera eitt . Då skal verda skjøna at du har sendt meg , og at du har elska dei slik du har elska meg .
Far , eg vil at dei du har gjeve meg , skal vera hos meg der eg er , så dei får sjå min herlegdom , den du har gjeve meg fordi du elska meg før verda vart grunnlagd .
Rettferdige Far , verda kjenner deg ikkje , men eg kjenner deg , og desse veit at det er du som har sendt meg .
Eg har kunngjort namnet ditt for dei og skal kunngjera det , så den kjærleiken du har hatt til meg , kan vera i dei og eg sjølv kan vera i dei . »







Då Jesus hadde sagt dette , gjekk han ut saman med læresveinane sine og over til andre sida av Kedron-bekken . Der var det ein hage , og den gjekk dei inn i .
Men Judas , svikaren , kjende òg den staden , for Jesus og læresveinane hadde ofte kome saman der .
Judas hadde fått med seg vaktstyrken og nokre menn frå overprestane og farisearane , og no kom dei dit med faklar og lamper og våpen .
Jesus visste om alt det som venta han , og gjekk fram og spurde dei : « Kven leitar de etter ? »
« Jesus frå Nasaret » , svara dei . « Det er eg » , seier Jesus . Judas , svikaren , var saman med dei , han òg .
Då Jesus sa : « Det er eg » , tumla dei bakover og fall til jorda .
På nytt spurde han : « Kven leitar de etter ? » « Jesus frå Nasaret » , svara dei .
« Eg har sagt dykk at det er eg » , sa Jesus . « Er det meg de leitar etter , så lat desse andre gå ! »
Slik skulle det oppfyllast , det ordet han hadde sagt : « Av dei du gav meg , har eg ikkje mista ein einaste . »
Simon Peter hadde eit sverd , og det drog han og hogg etter tenaren til øvstepresten og sneidde av han høgre øyret . Tenaren heitte Malkos .
Men Jesus sa til Peter : « Stikk sverdet i slira ! Lyt eg ikkje drikka det begeret som Far har gjeve meg ? »
Vaktstyrken , kommandanten og vaktmennene til jødane greip no Jesus og batt han .
Først førte dei han til Annas , for han var svigerfar til Kaifas , som var øvsteprest det året .
Det var Kaifas som hadde gjeve jødane det rådet at det var best om eitt menneske døydde for folket .
Simon Peter og ein annan læresvein følgde etter Jesus . Denne læresveinen var kjend med øvstepresten , og han kom inn på gardsplassen til øvstepresten saman med Jesus .
Men Peter vart ståande utanfor ved porten . Den læresveinen som var kjend med øvstepresten , gjekk då ut og tala med tenestejenta som vakta porten , og fekk Peter med seg inn .
I det same seier ho til Peter : « Er ikkje du òg ein av læresveinane til denne mannen ? » « Nei » , svara han , « det er eg ikkje . »
Det var kaldt , så tenarane og vaktmennene hadde tent eit bål og stod og vermde seg ved glørne . Peter vart òg ståande der saman med dei og vermde seg .
Øvstepresten spurde no Jesus ut om læresveinane hans og om læra hans .
« Eg har tala ope for heile verda » , svara Jesus . « Eg har alltid undervist i synagogar og i tempelet , der alle jødar kjem saman ; eg har aldri tala i løynd .
Men kvifor spør du meg ? Spør heller dei som har høyrt meg , kva eg har tala til dei om . Dei veit kva eg har sagt . »
Ein av vaktmennene som stod der , slo då Jesus i andletet og sa : « Er det slik du svarar øvstepresten ? »
Jesus sa til han : « Sa eg noko urett , så vis at det var urett ! Men var det rett , kvifor slår du meg då ? »
Så sende Annas han bunden til øvstepresten Kaifas .
Imedan stod Simon Peter og vermde seg . Då sa dei til han : « Er ikkje du òg ein av læresveinane hans ? » Men han nekta og sa : « Nei , det er eg ikkje . »
Ein av tenarane til øvstepresten , ein slektning av han som Peter hadde hogge øyret av , seier : « Såg eg deg ikkje i hagen saman med han ? »
Men Peter nekta på nytt . Og med det same gol hanen .
Frå Kaifas førte dei Jesus til borga der landshovdingen heldt til . Det var tidleg om morgonen . Sjølve gjekk dei ikkje inn i borga ; dei ville ikkje gjera seg ureine , for då kunne dei ikkje eta påskemåltidet .
Pilatus gjekk då ut til dei og sa : « Kva skuldingar har de mot dette mennesket ? »
Dei svara : « Var han ikkje ein forbrytar , hadde vi ikkje gjeve han over til deg . »
« Ta han de » , sa Pilatus , « og døm han etter dykkar eiga lov ! » Men jødane svara : « Vi har ikkje rett til å ta livet av nokon . »
Slik skulle det oppfyllast , det ordet Jesus hadde sagt då han lét dei få vita kva slag død han skulle lida .
Pilatus gjekk då på nytt inn i borga . Han kalla Jesus til seg og sa : « Er du kongen over jødane ? »
Jesus svara : « Seier du dette av deg sjølv , eller har andre sagt dette om meg ? »
« Er vel eg jøde ? » sa Pilatus . « Ditt eige folk og overprestane har gjeve deg over til meg . Kva har du gjort ? »
Då sa Jesus : « Mi kongsmakt er ikkje av denne verda . Var mi kongsmakt av denne verda , hadde mennene mine stridd for meg , så eg ikkje skulle bli overgjeven i hendene på jødane . Men mi kongsmakt er ikkje av denne verda . »
« Du er altså konge ? » sa Pilatus . « Du seier at eg er konge » , svara Jesus . « Til dette er eg fødd , og til dette er eg komen til verda , at eg skal vitna om sanninga . Kvar den som er av sanninga , høyrer mi røyst . »
« Kva er sanning ? » sa Pilatus . Dermed gjekk han ut til jødane att og sa til dei : « Eg finn inga skuld hos denne mannen .
Men de er vane med at eg gjev dykk ein mann fri til påske . Vil de at eg skal gje dykk kongen over jødane fri ? »
Då ropa dei endå ein gong : « Ikkje han , men Barabbas ! » Men Barabbas var ein røvar .
Pilatus tok no Jesus og lét dei piska han .
Soldatane fletta ei klungerkrone og sette på hovudet hans og hadde på han ei purpurkåpe .
Så steig dei fram for han og sa : « Ver helsa , jødekonge ! » Og dei slo han i andletet .
På nytt gjekk Pilatus ut av borga og sa til folket : « No fører eg han ut til dykk , så de skal skjøna at eg ikkje finn skuld hos han . »
Så kom Jesus ut , med klungerkrona og purpurkåpa på . Og Pilatus seier til dei : « Sjå det mennesket ! »
Men då overprestane og vaktmennene fekk sjå han , ropa dei : « Krossfest ! Krossfest ! » Pilatus seier til dei : « Ta de og krossfest han ! Eg finn inga skuld hos han . »
Jødane svara : « Vi har ei lov , og etter lova er han skuldig til å døy fordi han har gjort seg sjølv til Guds Son . »
Då Pilatus høyrde det , vart han endå reddare .
Han gjekk inn att i borga og sa til Jesus : « Kvar er du ifrå ? » Men Jesus gav han ikkje noko svar .
« Svarar du meg ikkje ? » sa Pilatus . « Veit du ikkje at eg har makt til å gje deg fri og makt til å krossfesta deg ? »
Jesus svara : « Du hadde inga makt over meg om du ikkje hadde fått henne ovanfrå . Difor har han større skuld , han som gav meg over til deg . »
Etter dette ville Pilatus gje han fri . Men jødane ropa : « Gjev du denne mannen fri , er du ikkje ven med keisaren . Den som gjer seg sjølv til konge , set seg opp mot keisaren . »
Då Pilatus høyrde det , førte han Jesus ut av borga og sette seg i dommarsetet på ein stad dei kallar Helleplassen , på hebraisk Gabbata .
Det var helgaftan før påske , omkring den sjette timen . Så seier Pilatus til jødane : « Sjå kongen dykkar ! »
Men dei ropa : « Bort med han , bort med han ! Krossfest han ! » « Skal eg krossfesta kongen dykkar ? » spurde Pilatus . « Vi har ingen annan konge enn keisaren » , svara overprestane .
Då gav han Jesus over til dei så han skulle krossfestast . Så tok dei Jesus med seg .
Han bar sjølv krossen sin og gjekk ut til den staden dei kallar Hovudskallen , på hebraisk Golgata .
Der krossfeste dei han , og saman med han to andre , ein på kvar side , og Jesus midt mellom dei .
Pilatus hadde laga ei innskrift og sett på krossen . Der stod det skrive : « Jesus frå Nasaret , kongen over jødane . »



Då soldatane hadde krossfest Jesus , tok dei kleda hans og delte dei på fire , ein del til kvar soldat . Dei tok òg kjortelen , som var utan saumar , voven i eitt stykke ovanfrå og ned .
Då sa dei til kvarandre : « Lat oss ikkje riva han sund , men kasta lodd om kven som skal ha han . » Slik skulle { { dette ordet i } } Skrifta oppfyllast : Dei delte kleda mine mellom seg og kasta lodd om kappa .
Innmed Jesu kross stod mor hans og syster til mor hans , Maria , som var gift med Klopas , og Maria Magdalena .
Då Jesus fekk auge på mor si og såg at den læresveinen han hadde kjær , stod attmed henne , sa han til mor si : « Kvinne , sjå , der er son din . »
Så sa han til læresveinen : « Det er mor di . » Frå den stunda tok læresveinen henne heim til seg .
Jesus visste no at alt var fullført . Og for at Skrifta skulle oppfyllast , sa han : « Eg er tørst . »
Det stod eit kar med vineddik der . Av den vinen fylte dei ein svamp som dei sette på ein isopstilk og heldt opp til munnen hans .
Då Jesus hadde fått vineddiken , sa han : « Det er fullført ! » Så bøygde han hovudet og anda ut .
Det var helgaftan , og kroppane måtte ikkje bli hangande på krossen over sabbaten , for denne sabbaten var ein stor høgtidsdag . Difor bad jødane Pilatus at beina deira måtte knusast og kroppane takast ned .
Soldatane kom då og knuste beina , først på den eine og så på den andre som hadde vorte krossfeste saman med Jesus .
Då dei kom til Jesus , såg dei at han alt var død , og dei knuste ikkje hans bein .
Men ein av soldatane stakk han i sida med eit spyd , og straks rann det ut blod og vatn .
Og han som såg det , har vitna om dette , og vitneutsegna hans er sann . Han veit at det han seier , er sant , så de òg skal tru .
Dette hende for at dette ordet i Skrifta skulle oppfyllast : Ikkje eit bein skal brytast på han . Dei skal sjå på han som dei har gjennomstunge .

Josef frå Arimatea bad no Pilatus om lov til å ta ned Jesu kropp . Josef var ein av læresveinane til Jesus , men i løynd , for han var redd jødane . Pilatus gav han lov til det , og han kom og tok ned kroppen .
Også Nikodemus var der , han som kom til Jesus første gongen om natta . Han hadde med seg ei blanding av myrra og aloe , omkring hundre pund .
Då tok dei Jesu kropp og sveipte han i linklede med den angande salven , som skikken er ved gravferdene til jødane .
På den staden der Jesus vart krossfest , var det ein hage , og i hagen ei ny grav som ingen endå var lagd i .
Der la dei Jesus , fordi det var helgaftan hos jødane og grava låg så nær .

Tidleg om morgonen første dagen i veka , medan det endå er mørkt , kjem Maria Magdalena til grava . Då får ho sjå at steinen er teken bort frå grava .
Ho spring av stad og kjem til Simon Peter og den andre læresveinen , han som Jesus hadde kjær , og seier til dei : « Dei har teke Herren ut av grava , og vi veit ikkje kvar dei har lagt han . »
Då tok Peter og den andre læresveinen ut og kom til grava .
Dei sprang saman , men den andre læresveinen sprang fortare enn Peter og kom først til grava .
Han bøygde seg inn og såg linkleda som låg der , men han gjekk ikkje inn i grava .
Simon Peter følgde etter , og han gjekk inn . Han såg linkleda som låg der ,
og duken som Jesus hadde hatt over hovudet . Den låg ikkje saman med linkleda , men samanrulla på ein stad for seg .
Då gjekk den andre læresveinen òg inn , han som var komen først fram til grava . Han såg og trudde .
For endå hadde dei ikkje skjøna det Skrifta seier , at han måtte stå opp frå dei døde .
Så gjekk læresveinane heim .
Men Maria stod utanfor ved grava og gret . Som ho gråtande bøygde seg fram og såg inn i grava ,
fekk ho auge på to kvitkledde englar som sat der Jesu kropp hadde lege , ein ved hovudet og ein ved føtene .
« Kvifor græt du , kvinne ? » spurde dei . Ho svara : « Dei har teke bort Herren min , og eg veit ikkje kvar dei har lagt han . »
Då ho hadde sagt dette , snudde ho seg og såg Jesus stå der ; men ho skjøna ikkje at det var han .
« Kvifor græt du , kvinne ? » spør Jesus . « Kven leitar du etter ? » Ho tenkte det var gartnaren , og sa til han : « Herre , er det du som har teke han bort , så sei meg kvar du har lagt han , så eg kan ta han med meg . »
« Maria » , seier Jesus . Då snur ho seg til han og seier på hebraisk : « Rabbuni » – det tyder meister .
Jesus seier til henne : « Rør meg ikkje , for enno har eg ikkje stige opp til Far . Men gå til brørne mine og sei til dei at eg fer opp til min Far og dykkar Far , til min Gud og dykkar Gud . »
Då gjekk Maria Magdalena til læresveinane og sa til dei : « Eg har sett Herren ! » Og ho fortalde dei kva han hadde sagt til henne .
Det var om kvelden same dagen , den første dagen i veka . Læresveinane var samla og hadde stengt dørene , for dei var redde jødane . Då kom Jesus ; han stod midt imellom dei og sa : « Fred vere med dykk ! »
Då han hadde sagt det , viste han dei hendene sine og sida si . Læresveinane vart glade då dei såg Herren .
Igjen sa han til dei : « Fred vere med dykk ! Som Far har sendt meg , sender eg dykk . »
Med desse orda anda han på dei og sa : « Ta imot Den heilage ande !
Tilgjev de nokon syndene deira , er dei tilgjevne . Held de syndene fast for nokon , er dei fasthaldne . »
Tomas , ein av dei tolv , han som vart kalla Tvillingen , var ikkje saman med dei andre læresveinane då Jesus kom .
« Vi har sett Herren ! » sa dei til han . Men han svara : « Det trur eg ikkje før eg får sjå naglemerket i hendene hans og leggja fingeren i det og stikka handa i sida hans . »
Åtte dagar etter var læresveinane hans igjen samla , og Tomas var med dei . Då kom Jesus , sjølv om dørene var stengde . Han stod midt imellom dei og sa : « Fred vere med dykk . »
Så seier han til Tomas : « Kom med fingeren din , sjå her er hendene mine . Kom med handa di og stikk henne i sida mi . Og ver ikkje vantru , men truande ! »
« Min Herre og min Gud ! » sa Tomas .
Jesus seier til han : « Fordi du har sett meg , trur du . Sæle dei som ikkje ser , og endå trur . »
Jesus gjorde òg mange andre teikn for auga på læresveinane , teikn som det ikkje er skrive om i denne boka .
Men desse er nedskrivne for at de skal tru at Jesus er Messias , Guds Son , og for at de som trur , skal ha liv i hans namn .











Sidan openberra Jesus seg endå ein gong for læresveinane ; det var ved Tiberiassjøen , og det gjekk slik til :
Simon Peter , Tomas , som vart kalla Tvillingen , Natanael frå Kana i Galilea , Sebedeus-sønene og to andre av læresveinane hans var saman der .
Simon Peter seier til dei andre : « Eg vil ut og fiska . » « Vi blir med deg , vi òg » , sa dei . Så gjekk dei av stad og steig i båten , men den natta fekk dei ikkje noko .
Då det tok til å lysna av dag , stod Jesus på stranda , men læresveinane visste ikkje at det var han .
Jesus sa til dei : « Har de ikkje noko å eta , borna mine ? » « Nei » , svara dei .
« Kast garnet på høgre sida av båten , så skal de få » , sa han . Dei kasta garnet , og då greidde dei ikkje å dra det opp , så mykje fisk hadde dei fått .
Den læresveinen som Jesus hadde kjær , sa til Peter : « Det er Herren . » Då Simon Peter høyrde at det var Herren , batt han kappa om seg – den hadde han teke av – og hoppa i sjøen .
Dei andre læresveinane kom med båten og drog garnet med fisken etter seg . Dei var ikkje langt frå land , berre omkring to hundre alner .
Då dei kom i land , fekk dei sjå eit bål der , og det låg fisk og brød på glørne .
« Kom hit med noko av den fisken de fekk » , sa Jesus til dei .
Simon Peter gjekk då ut i båten og drog garnet på land . Det var fullt av store fiskar , eitt hundre og femtitre i alt . Men endå det var så mange , rivna ikkje garnet .
Jesus sa til dei : « Kom og få mat ! » Ingen av læresveinane våga å spørja han : « Kven er du ? » Dei visste at det var Herren .
Då gjekk Jesus fram , tok brødet og gav dei , og det same gjorde han med fisken .
Dette var tredje gongen Jesus openberra seg for læresveinane etter at han hadde stått opp frå dei døde .
Då dei hadde halde måltid , seier Jesus til Simon Peter : « Simon , son til Johannes , elskar du meg meir enn desse ? » « Ja , Herre » , svara han , « du veit at eg har deg kjær . » Jesus seier til han : « Fø lamma mine ! »
Og han seier til han andre gongen : « Simon , son til Johannes , elskar du meg ? » « Ja , Herre » , svara Peter , « du veit at eg har deg kjær » . Jesus seier til han : « Gjet sauene mine ! »
Så seier han tredje gongen : « Simon , son til Johannes , har du meg kjær ? » Peter vart sorgfull då Jesus tredje gongen spurde : « Har du meg kjær ? » Og han svara : « Herre , du veit alt , du veit at eg har deg kjær . » Jesus seier til han : « Fø sauene mine !
Sanneleg , sanneleg , eg seier deg : Då du var ung , batt du sjølv beltet om deg og gjekk dit du ville . Men når du blir gammal , skal du retta ut hendene , og ein annan skal binda beltet om deg og føra deg dit du ikkje vil . »
Det sa han for å syna kva slag død han skulle æra Gud med . Då han hadde sagt dette , sa han til Peter : « Følg meg ! »
Peter snudde seg og såg at den læresveinen som Jesus hadde kjær , følgde etter . Det var han som hadde bøygd seg nærare inntil Jesus då dei heldt måltid , og spurt : « Herre , kven er det som skal svika deg ? »
Då Peter såg han , sa han til Jesus : « Herre , korleis skal det så gå med han ? »
Jesus svara : « Om eg vil at han skal leva til eg kjem , kva har du med det ? Følg du meg ! »
Så spreidde dette ordet seg mellom syskena : « Den læresveinen skal ikkje døy . » Men Jesus sa ikkje at han ikkje skulle døy ; det han sa , var : « Om eg vil at han skal leva til eg kjem , kva har så du med det ? »
Det er den læresveinen som vitnar om alt dette , og det er han som har skrive dette . Og vi veit at vitneutsegna hans er sann .
Det er òg mykje anna som Jesus har gjort . Skulle det skrivast opp , kvar ting for seg , trur eg ikkje heile verda kunne romma dei bøkene som då måtte skrivast .
































I den første boka mi , gode Teofilos , skreiv eg om alt det Jesus gjorde og lærte , frå han begynte
og heilt til den dagen han vart teken opp til himmelen . Då hadde han ved Den heilage ande gjeve sine påbod til dei apostlane han hadde valt ut .
Etter at han hadde lide døden , steig han levande fram for dei med mange klåre bevis på at han levde : I førti dagar synte han seg for dei og tala om det som høyrer Guds rike til .
Ein gong han åt saman med dei , gav han dei dette påbodet : « De skal ikkje dra bort frå Jerusalem , men venta på det som Far har lova , det som de har høyrt av meg .
For Johannes døypte med vatn , men de skal døypast med Den heilage ande om nokre få dagar . »
Medan dei var samla , spurde dei han : « Herre , er tida komen då du vil reisa opp att riket for Israel ? »
Han svara : « Det er ikkje gjeve dykk å kjenna tider og stunder som Far har fastsett av si eiga makt .
Men de skal få kraft når Den heilage ande kjem over dykk , og de skal vera mine vitne i Jerusalem og heile Judea , i Samaria og heilt til enden av jorda . »
Då han hadde sagt dette , vart han lyft opp medan dei såg på , og ei sky tok han bort for auga deira .
Som dei stod og stirte opp mot himmelen då han fór bort , stod det med eitt to menn i kvite klede framfor dei
og sa : « Galilearar , kvifor står de og ser opp mot himmelen ? Denne Jesus , som vart teken bort frå dykk opp til himmelen , han skal koma att på same måten som de såg han fara opp til himmelen . »
Då vende dei tilbake til Jerusalem frå den høgda som heiter Oljeberget og ligg nær Jerusalem , berre ei sabbatsreise unna .
Inne i byen gjekk dei opp på den salen der dei brukte å halda til . Det var Peter og Johannes , Jakob og Andreas , Filip og Tomas , Bartolomeus og Matteus , Jakob , son til Alfeus , Simon seloten og Judas , son til Jakob .
Alle desse heldt trufast saman i bøn , i lag med nokre kvinner og Maria , mor til Jesus , og brørne hans .
Ein gong i desse dagane steig Peter fram mellom syskena . Det var samla om lag hundre og tjue menneske .
« Mine sysken » , sa han , « det måtte oppfyllast , det skriftordet som Den heilage ande lét David seia om Judas , han som vart vegvisar for dei som greip Jesus .
Han var rekna mellom oss og hadde del i same teneste og oppdrag .
For den løna han fekk for ugjerninga si , kjøpte han ein åker . Men han fall hovudstups så buken rivna og alle innvolane valt ut .
Alle som bur i Jerusalem , fekk vita dette , og på sitt eige mål kallar dei difor åkeren Hakeldama – det tyder Blodåkeren .
For det står skrive i Salmane : Lat bustaden hans liggja i øyde , lat ingen bu der , og : Lat ein annan overta hans oppdrag !
Nokre menn var saman med oss heile den tida Herren Jesus gjekk inn og ut blant oss ,
heilt frå byrjinga , då han vart døypt av Johannes , og til den dagen han vart teken frå oss opp til himmelen . No må ein av desse saman med oss vera vitne om at han er stått opp . »
To menn vart kalla fram : Josef , som vart kalla Barsabbas med tilnamnet Justus , og Mattias .
Og dei bad : « Herre , du som kjenner alle hjarte , vis oss kven av desse to du har valt ut
til å ta plassen etter Judas og overta den aposteltenesta som han gjekk ifrå då han fór til sin eigen stad . »
Dei kasta lodd , og loddet fall på Mattias . Sidan vart han rekna som apostel saman med dei elleve .





Då pinsedagen kom , var alle samla på éin stad .
Brått lét det frå himmelen som når ein sterk vind blæs , og lyden fylte heile huset dei sat i .
Tunger , liksom av eld , synte seg for dei , skilde seg og sette seg på kvar og ein av dei .
Då vart dei alle fylte av Den heilage ande og tok til å tala på andre språk etter som Anden gav dei å forkynna .
I Jerusalem budde det fromme jødar frå alle folkeslag under himmelen .
Då dei høyrde denne lyden , samla det seg ei stor folkemengd , og det vart stor forvirring , for kvar og ein høyrde at det vart tala på hans eige morsmål .
Reint frå seg av undring spurde dei : « Men er dei ikkje galilearar , alle desse som talar ?
Korleis går det så til at vi alle høyrer dei tala på vårt eige morsmål ?
Vi er partarar og medarar og elamittar , folk som bur i Mesopotamia , Judea og Kappadokia , i Pontos og Asia ,
Frygia og Pamfylia , i Egypt og i områda ved Kyréne i Libya , vi er innflyttarar frå Roma ,
jødar og proselyttar , kretarar og arabarar – og vi høyrer dei tala om Guds storverk på våre eigne tungemål ! »
Dei visste ikkje kva dei skulle tru , og rådville spurde dei kvarandre : « Kva kan dette vera ? »
Men nokre gjorde narr av dei og sa : « Dei har drukke seg fulle på søt vin . »
Då steig Peter fram saman med dei elleve . Med sterk røyst tala han til dei : « Jødiske menn og alle de som bur i Jerusalem ! Merk dykk kva eg seier . Ja , lyd vel til orda mine !
Desse menneska er ikkje fulle , som de trur . Det er då berre tredje timen på dagen .
Men dette er det som er sagt gjennom profeten Joel :
I dei siste dagar skal det henda , seier Gud , at eg auser ut min Ande over alle menneske . Sønene og døtrene dykkar skal profetera , dei unge skal sjå syn , og dei gamle skal drøyma draumar .
Sjølv over slavane og slavekvinnene mine vil eg ausa ut min Ande i dei dagane , og dei skal tala profetord .
Eg set varsel oppe på himmelen og teikn nede på jorda , blod og eld og røykskyer .
Sola skal bli omskapt til mørker og månen til blod før Herrens dag kjem , den store og strålande .
Men kvar den som kallar på Herrens namn , skal bli frelst . Alltid har eg Herren for auga , han er ved mi høgre side , eg skal ikkje vakla .




Difor var det glede i mitt hjarte og jubel på mi tunge , ja , sjølv kroppen skal slå seg til ro med von .
Du skal ikkje la mi sjel bli verande i dødsriket . Du skal ikkje la din heilage sjå forròtning .
Du har lært meg å kjenna livsens vegar . Du skal fylla meg med glede for ditt andlet . Herren sa til min herre : Set deg ved mi høgre hand






til eg får lagt dine fiendar som skammel for dine føter .

Då dei høyrde dette , stakk det dei i hjartet , og dei sa til Peter og dei andre apostlane : « Kva skal vi gjera , brør ? »
Peter svara : « Vend om og lat dykk døypa i Jesu Kristi namn , kvar og ein av dykk , så de får tilgjeving for syndene , og de skal få Den heilage andens gåve .
For lovnaden gjeld dykk og borna dykkar og alle som er langt borte , så mange som Herren vår Gud kallar på . »
Også med mange andre ord vitna han for dei og formana dei : « Lat dykk frelsa frå denne rangsnudde slekta . »
Dei som tok imot bodskapen hans , vart døypte , og den dagen vart det lagt til om lag tre tusen menneske .
Dei heldt seg trufast til læra frå apostlane , til fellesskapet , brødsbrytinga og bønene .
Kvar og ein vart gripen av ærefrykt , og mange var dei under og teikn apostlane gjorde .
Alle som var komne til tru , heldt saman og hadde alt i lag .
Dei selde eigedomane sine og anna gods og delte ut til alle etter som kvar trong det .
Med eitt sinn samla dei seg kvar dag på tempelplassen , og i heimane braut dei brødet og åt i lag med ekte og inderleg glede .
Dei song og lova Gud og var godt lika av alt folket . Og kvar dag la Herren til nye som lét seg frelsa .
Peter og Johannes gjekk ein dag opp til tempelet , til ettermiddagsbøna ved den niande timen .
Då kom det nokre berande på ein mann som hadde vore lam heilt frå mors liv . Kvar dag sette dei han ned ved den tempelporten som heiter Den fagre , så han kunne tigga om gåver frå dei som gjekk inn på tempelplassen .
Då han fekk auge på Peter og Johannes som var på veg inn , bad han dei òg om ei gåve .
Dei såg fast på han , og Peter sa : « Sjå på oss ! »
Han så gjorde , for han venta å få noko av dei .
Men Peter sa : « Sølv og gull eig eg ikkje , men det eg har , det gjev eg deg . I namnet til Jesus Kristus , nasarearen : Stå opp og gå ! »
Så tok han mannen i høgre handa og reiste han opp . Og straks fekk han styrke i føtene og anklane .
Han sprang opp , stod på føtene og tok til å gå omkring . Så følgde han dei inn på tempelplassen , snart gjekk han , og snart sprang han , alt medan han song og lova Gud .
Alt folket såg korleis han gjekk omkring og lovprisa Gud .
Og dei kjende han att : Det var han som brukte å sitja ved Fagerporten og tigga om gåver . Dei vart ute av seg og fylte av ærefrykt over det som hadde hendt med han .
Mannen heldt seg nær til Peter og Johannes , og alt folket flokka seg omkring dei i Salomos søylehall , fulle av undring .
Då Peter såg det , tok han til å tala til folket : « Israelittar ! Kvifor undrast de over dette ? Kvifor stirer de på oss som om det var vår eiga kraft eller gudsfrykt som gjorde at denne mannen kan gå ?
Nei , Abrahams og Isaks og Jakobs Gud , våre fedrars Gud , har herleggjort tenaren sin , Jesus . De utleverte han og fornekta han for Pilatus , som hadde sett seg føre å gje han fri .
De fornekta Den heilage og rettferdige og bad om å få ein mordar frigjeven .
Men opphavsmannen til livet drap de , han som Gud vekte opp frå dei døde ; det er vi vitne om .
Ved trua på Jesu namn har dette hendt , for det namnet har styrkt denne mannen som de både ser og kjenner . Den tru vi får gjennom dette namnet , gjorde mannen heil og frisk , som de alle kan sjå .
Eg veit nok , brør , at de gjorde dette fordi de var uvitande , slik rådsherrane dykkar er .
Men slik oppfylte Gud det han på førehand hadde forkynt gjennom alle profetane , at hans Messias skulle lida .
Angra difor og vend om , så syndene dykkar kan strykast ut .
Då skal det koma tider med lindring frå Herren , og han skal senda den Messias som er bestemt for dykk , Jesus .
Han må vera i himmelen til den tid kjem då alt det skal gjenreisast som Gud har tala om frå eldgamle dagar ved munnen til sine heilage profetar .
Moses har sagt : ‘ Herren Gud skal reisa opp ein profet som meg mellom dykk , ein av dykkar eigne brør . Han skal de høyra på i alt det han seier dykk .
Kvar og ein som ikkje høyrer på den profeten , skal ryddast ut frå folket . ’
Ja , alle profetane som har tala , heilt frå Samuel , har forkynt det som hender i desse dagar .
De er born av profetane , og for dykk gjeld den pakta som Gud gjorde med fedrane dykkar då han sa til Abraham : ‘ I di ætt skal alle slekter på jorda velsignast . ’
Det var for dykk at Gud først lét tenaren sin stå fram , og han sende han for å velsigna dykk når kvar og ein vender om frå vondskapen sin . »
Medan dei tala til folket , kom brått prestane bort til dei saman med saddukearane og sjefen for tempelvakta .
Dei var harme fordi dei underviste folket og forkynte oppstoda frå dei døde ved Jesus .
Dei la hand på dei og sette dei i fengsel til dagen etter , for det var alt kveld .
Men mange av dei som hadde høyrt bodskapen , kom til tru ; talet på menn var no om lag fem tusen .
Dagen etter kom dei jødiske rådsherrane , dei eldste og dei skriftlærde saman i Jerusalem .
Også øvstepresten Annas var der , like eins Kaifas , Johannes og Aleksander og alle dei andre som var av same slekt som øvsteprestane .
Dei lét apostlane førast fram og spurde dei : « Med kva kraft og i kva namn gjorde de dette ? »
Då vart Peter fylt av Den heilage ande og svara : « Rådsherrar og eldste i folket !
Når vi i dag blir forhøyrde for ei velgjerning mot ein sjuk mann , og de spør korleis han vart lækt ,
då skal de alle og heile Israelsfolket vita dette : Når denne mannen står frisk framfor dykk , er det ved namnet til Jesus Kristus , nasarearen , han som de krossfeste , men som Gud reiste opp frå dei døde .
Han er steinen som vart vraka av dykk bygningsmenn , men som har vorte hjørnestein .

Då dei såg kor frimodige Peter og Johannes var , og skjøna at dei var ulærde menn av folket , undra dei seg . Dei kjende dei att og visste at dei hadde vore i lag med Jesus .
Og då dei såg mannen som var lækt , stå der saman med dei , hadde dei ikkje noko å leggja imot .
Dei sende dei ut av rådssalen og samrådde seg med kvarandre :
« Kva skal vi gjera med desse menneska ? Det er klårt at dei har gjort eit under , det er kjent for alle som bur i Jerusalem , og det kan vi ikkje nekta for .
Men dette må ikkje koma ut mellom folk . Difor vil vi truga dei , så dei ikkje talar til noko menneske meir i dette namnet . »
Dei kalla dei inn att og baud dei slutta heilt med å forkynna og undervisa i Jesu namn .
Men Peter og Johannes svara : « Døm sjølve om det er rett i Guds auge å lyda dykk meir enn han .
Vi kan ikkje anna enn tala om det vi har sett og høyrt . »
Dei truga dei då endå meir , og lét dei så gå . For dei såg seg inga råd til å straffa dei , fordi alt folket lova Gud for det som hadde hendt .
For den mannen som hadde vorte lækt ved dette underet , var over førti år .
Då dei no var frie , gjekk dei til sine eigne og fortalde kva overprestane og dei eldste hadde sagt .
Då dei andre høyrde det , vende dei seg alle med ein og same hug i bøn til Gud og sa : « Herre , du som skapte himmelen og jorda og havet og alt som i dei er ,
du tala ved Den heilage ande gjennom tenaren din , David , far vår , og lét han seia : Kvifor er folkeslag i opprør ? Kvifor grundar folka på det som er fåfengt ?
Kongane på jorda reiser seg , fyrstane slår seg saman mot Herren og den han har salva .




Då dei hadde bede , skalv staden der dei var samla , og dei vart alle fylte av Den heilage ande og tala Guds ord med frimod .
Alle dei truande var eitt i hjarte og sinn , og ingen rekna det han eigde som sitt eige ; dei hadde alt i lag .
Med stor kraft bar apostlane fram vitnemålet om at Herren Jesus var stått opp , og stor nåde var over dei alle .
Ingen av dei leid naud , for dei som eigde jord eller hus , selde det og kom med pengane
og la dei ved føtene til apostlane . Sidan fekk kvar einskild tildelt det han trong .
Josef , ein levitt frå Kypros , vart av apostlane kalla Barnabas , det tyder trøystarsonen .
Han eigde ein åker . Den selde han og kom med pengane og la dei ved føtene til apostlane .

Ein mann som heitte Ananias , og Saffira , kona hans , selde ein eigedom .
Men han gøymde unna ein del av pengane , og kona visste om det . Så kom han med resten og la det ved føtene til apostlane .
Då sa Peter : « Ananias , kvifor har Satan fylt hjartet ditt , så du laug for Den heilage ande og heldt att noko av det du fekk for jorda di ?
Var ho ikkje di så lenge du hadde henne ? Og når du så hadde selt , rådde du ikkje sjølv over pengane ? Kvifor lét du dette få rom i hjartet ditt ? Det er ikkje menneske du har loge for , men Gud . »
Då Ananias høyrde dette , fall han om og døydde . Og det kom redsle over alle som høyrde om det .
Nokre unge menn kom og sveipte den døde . Så bar dei han ut og gravla han .
Om lag tre timar seinare kom kona hans inn . Ho visste ikkje kva som hadde hendt .
Peter spurde henne : « Sei meg , var dette alt de fekk for jorda ? » « Ja » , svara ho , « det var alt . »
Då sa Peter til henne : « Korleis kunne de bli samde om å setja Herrens Ande på prøve ? Høyr stega utanfor døra . Det er dei som har gravlagt mannen din . No skal dei bera deg ut . »
Og straks fall ho om ved føtene hans og døydde . Dei unge mennene kom inn og fann henne død , og dei bar henne ut og gravla henne ved sida av mannen .
Og det kom stor otte over heile forsamlinga og alle som høyrde om det .
Ved hendene til apostlane vart mange teikn og under gjorde i folket . Med eitt sinn heldt alle saman og møttest i Salomos søylehall .
Ingen andre våga å slutta seg til dei , men folket sette dei høgt .
Fleire og fleire trudde på Herren og vart lagde til flokken , både menn og kvinner i stort tal .
Dei bar til og med sjuke ut på gatene og la dei på senger og bårer , så i det minste skuggen av Peter kunne falla på nokre av dei når han gjekk framom .
Også frå byane kring Jerusalem kom det folk i stort tal . Dei bar med seg sjuke og slike som var plaga av ureine ånder , og alle vart lækte .
Då greip øvstepresten inn , han og alle som heldt med han , det vil seia saddukearpartiet . Dei vart brennande harme ,
greip apostlane og kasta dei i byfengselet .
Men ein engel frå Herren opna fengselsportane om natta , leidde dei ut og sa :
« Gå og still dykk opp på tempelplassen og forkynn for folket heile denne bodskapen om livet ! »
Fordi dei hadde høyrt desse orda , gjekk dei til tempelet utpå morgonsida , og der underviste dei . Samstundes kalla øvstepresten og mennene hans saman Rådet , heile eldsterådet i Israel , og sende bod til fengselet etter apostlane .
Men då vaktmennene kom dit , fann dei ikkje apostlane . Dei kom tilbake og melde :
« Vi fann fengselet forsvarleg stengt , og vaktene stod ved portane . Men då vi lét opp , fann vi ingen der inne . »
Denne meldinga gjorde overprestane og sjefen for tempelvakta rådville , og dei undra seg på kva dette kunne vera .
I det same kom det ein og fortalde : « Dei mennene de sette i fengsel , står no på tempelplassen og underviser folket . »
Sjefen for vakta og mennene hans drog då av stad og henta dei , men utan å bruka makt ; dei var redde for å bli steina av folket .
Så tok dei apostlane med seg og stilte dei fram for Rådet . Og øvstepresten tok til å spørja dei ut :
« Forbaud vi dykk ikkje strengt å undervisa om dette namnet ? Og no har de fylt heile Jerusalem med læra dykkar og vil leggja skulda for blodet til denne mannen over på oss . »
Men Peter og apostlane svara : « Ein skal lyda Gud meir enn menneske !
Våre fedrars Gud reiste opp Jesus , han som de hengde på eit tre og drap .
Han har Gud lyft opp og sett ved si høgre hand som fyrste og frelsar , for at han kan gje Israel omvending og tilgjeving for syndene .
Om alt dette kan vi vitna , vi og Den heilage ande som Gud har gjeve dei som lyder han . »
Då dei høyrde dette , vart dei rasande og sette seg føre å drepa dei .
Men ein farisear som heitte Gamaliel , ein lovlærar som heile folket sette høgt , reiste seg i Rådet , bad dei føra mennene ut ei lita stund
og sa : « Israelittar ! Tenk dykk vel om før de gjer noko med desse mennene !
For ei tid sidan stod Tevdas fram . Han gav seg ut for å vera noko stort , og om lag fire hundre menn slo lag med han . Men han vart drepen , og heile flokken av tilhengjarar løyste seg opp og vart borte .
Etter han , på den tid det var folketeljing , kom galilearen Judas . Han drog med seg mykje folk , men han mista livet , og alle tilhengjarane hans vart spreidde .
Og no seier eg dykk : Hald dykk unna desse mennene ! Lat dei gå ! For dersom dette er menneskevilje og menneskeverk , blir det ingenting av det .
Men er det av Gud , kan de ikkje stansa dei . Det kunne visa seg at de strider mot Gud . » Dei følgde rådet hans
og kalla apostlane inn att . Dei lét dei piska , forbaud dei å tala i Jesu namn og lét dei så gå .
Dei gjekk bort frå Rådet , glade fordi dei var rekna verdige til å lida vanære for Namnet skuld .
Men dei lét seg ikkje stansa . Både i tempelet og i heimane heldt dei dag etter dag fram med å undervisa og forkynna evangeliet om at Jesus er Messias .
På denne tida , då talet på læresveinar stadig auka , tok dei gresktalande til å klaga på dei hebraisktalande fordi deira eigne enkjer vart sette til sides ved den daglege hjelpetenesta .
Dei tolv kalla då saman alle læresveinane og sa : « Det er ikkje rett at vi forsømer Guds ord for å gjera teneste ved borda .
Vel no ut blant dykk , brør , sju menn som har godt ord på seg og er fylte av Ande og visdom . Dei set vi til denne oppgåva .
Sjølve skal vi halda oss til bøna og tenesta med Ordet . »
Dette framlegget vart godt motteke av heile forsamlinga . Og dei valde Stefanus , ein mann full av tru og Heilag Ande , og Filip , Prokoros , Nikanor , Timon , Parmenas og Nikolaus , ein proselytt frå Antiokia .
Desse førte dei fram for apostlane , som bad og la hendene på dei .
Guds ord breidde seg ut , og talet på læresveinar i Jerusalem auka sterkt . Ein stor flokk av prestane vart òg lydige mot trua .
Stefanus var full av nåde og kraft og gjorde store under og teikn mellom folket .
Då stod det fram nokre frå den synagogen som vart kalla « Synagogen for frigjevne og for kyrenearar og aleksandrinarar » . Saman med jødar frå Kilikia og Asia gav dei seg i ordskifte med Stefanus .
Men dei kunne ikkje stå seg mot den visdom og ånd som han tala med .
Då fekk dei i løynd lokka nokre menn til å seia : « Vi har høyrt han seia spottande ord mot Moses og Gud . »
På den måten eggja dei opp folket og dei eldste og dei skriftlærde . Og dei gjekk mot han , greip han og drog han med seg inn for Rådet .
Der førte dei fram falske vitne som sa : « Denne mannen held ikkje opp med å tala mot denne heilage staden og mot lova .
Vi har høyrt han seia at denne Jesus frå Nasaret skal riva ned heilagdomen og endra dei skikkane som vi har fått overleverte frå Moses . »
Då feste dei auga på han , alle som sat i Rådet , og dei såg at andletet hans var som eit engleandlet .
Øvstepresten spurde : « Er det sant , dette ? »
Stefanus svara : « Brør og fedrar , høyr på meg ! Herlegdomens Gud synte seg for Abraham , far vår , medan han var i Mesopotamia , før han slo seg ned i Harran ,
og sa til han : ‘ Dra bort frå landet ditt og frå slekta di til det landet som eg skal syna deg ! ’
Då drog han frå Kaldearlandet og busette seg i Harran , og etter at far hans var død , lét Gud han flytta derifrå til dette landet der de no bur .
Gud gav han ikkje noka jord til eige der , ikkje så mykje som ei fotbreidd ; men han lova å gje han og ætta hans landet i eige , endå han ikkje hadde born .
Og Gud sa til han at ætta hans skulle bu som innflyttarar i eit framandt land , der dei skulle vera slavar og bli plaga i fire hundre år .
‘ Men det folket dei skal vera slavar for , vil eg dømma ’ , sa Gud , ‘ og så skal dei dra ut og tena meg på denne staden . ’
Og Gud gav han omskjeringspakta . Så fekk han sonen Isak og omskar han den åttande dagen . Det same gjorde Isak med Jakob , og Jakob med dei tolv stamfedrane .
Fedrane vart misunnelege på Josef og selde han til Egypt . Men Gud var med han
og berga han ut av all naud . Han gav han visdom og lét han vinna godvilje hos farao , egyptarkongen , og kongen sette han til å styra Egypt og heile sitt hus .
Så vart det uår i heile Egypt og Kanaan , og nauda var stor . Fedrane våre fekk ikkje tak i mat .
Men Jakob høyrde at det var korn i Egypt , og han sende fedrane våre dit første gongen .
Andre gongen dei kom , gav Josef seg til kjenne for brørne sine , og farao fekk vita om ætta hans .
Då sende Josef bod og kalla til seg Jakob , far sin , og heile ætta – syttifem personar .
Så reiste Jakob ned til Egypt , og der enda han sine dagar , både han og fedrane våre .
Dei vart førte til Sikem og lagde i den grava som Abraham hadde kjøpt for sølv av sønene til Hamor i Sikem .
Etter kvart som det leid fram mot den tida då Gud skulle setja i verk det han hadde lova Abraham , voks folket og vart talrikt i Egypt .
Det stod fram ein ny konge i Egypt , ein som ikkje visste om Josef .
Han fór fram med list mot folket vårt , var hard med fedrane våre og tvinga dei til å setja ut spedborna sine , så dei ikkje skulle få leva opp .
På den tida vart Moses fødd . Han var eit vakkert barn i Guds auge . I tre månader vart han fostra i huset til far sin .
Så vart han sett ut . Men dotter til farao tok han opp og fostra han som sin eigen son .
Såleis fekk Moses opplæring i all egyptisk visdom , og han var full av kraft både i ord og i gjerning .
Då han hadde fylt førti år , fekk han hug til å sjå korleis det gjekk med landsmennene sine , Israelsfolket .
Og då han såg ein som leid urett , kom han mannen til hjelp . Han slo egyptaren i hel , så den mishandla fekk retten sin .
Han trudde at landsmennene hans kom til å skjøna at Gud ville bruka han til å berga dei , men dei skjøna det ikkje .
Dagen etter kom han over to menn som slost , og han prøvde å forlika dei og sa : ‘ De er då brør ! Kvifor gjer de urett mot kvarandre ? ’
Men han som hadde gjort urett mot landsmannen sin , skuva han til sides og sa : ‘ Kven har sett deg til leiar og dommar over oss ?
Tenkjer du å drepa meg , slik du drap egyptaren i går ? ’
Desse orda fekk Moses til å rømma , og han slo seg ned som innflyttar i Midjan , der han fekk to søner .
Då førti år var gått , synte ein engel seg for han i øydemarka ved Sinai-fjellet , i logen frå ein brennande klungerbusk .
Moses såg dette synet og undra seg . Då han gjekk nærare for å sjå etter , lydde Herrens røyst :
‘ Eg er dine fedrars Gud , Abraham og Isak og Jakobs Gud . ’ Men Moses skalv av redsle og våga ikkje sjå opp .
Då sa Herren til han : ‘ Ta skorne av føtene ! For staden du står på , er heilag grunn .
Eg har sett korleis folket mitt blir plaga i Egypt og har høyrt korleis dei klagar . Eg har stige ned for å fria dei ut . Gå no ! Eg sender deg til Egypt . ’
Det var denne Moses dei ikkje ville vita av då dei sa : ‘ Kven har sett deg til leiar og dommar ? ’ – og det var han Gud sende til leiar og bergingsmann , med hjelp av engelen som synte seg for han i klungerbusken .
Moses var det som førte dei ut og gjorde under og teikn i Egypt , ved Raudehavet og i øydemarka i førti år .
Han var det som sa til israelittane : ‘ Gud skal la det stå fram ein profet som meg mellom dykk , ein av dykkar eigne brør . ’
Då folket var samla i øydemarka , var det òg han som var saman både med fedrane våre og med engelen som tala til han frå Sinai-fjellet . Moses tok imot levande ord som han skulle gje oss .
Men fedrane våre ville ikkje lyda han . Dei viste han frå seg , og i sitt hjarte vende dei attende til Egypt ,
og dei sa til Aron : ‘ Lag gudar til oss som kan gå føre oss . For vi veit ikkje kva som har hendt med denne Moses som førte oss ut frå Egypt . ’
På den tida laga dei ein kalv og bar fram offer til denne avguden og gledde seg over eit verk av sine eigne hender .
Då vende Gud seg frå dei og lét dei tilbe himmelhæren , som det står skrive i profetboka : Bar de fram for meg slaktoffer og gåver dei førti åra i ørkenen , Israels hus ?
Nei , de bar med dykk teltet til Molok og stjerna til Refan , guden dykkar , bileta som de laga og tilbad . Men eg vil flytta dykk bortanfor Babylon .





Himmelen er mi trone , og jorda er min fotskammel . Kva slag hus kan de byggja for meg , seier Herren , eller kvar er staden der eg kan kvila ?
Er det ikkje mi hand som har skapt alt dette ?



Då dei høyrde dette , vart dei rasande og skar tenner mot han .
Men fylt av Den heilage ande vende Stefanus auga mot himmelen , og der såg han Guds herlegdom og Jesus stå ved Guds høgre hand .
Då sa han : « Eg ser himmelen open og Menneskesonen stå ved Guds høgre hand . »
Men då skreik dei høgt og heldt seg for øyra , og alle som ein storma dei mot han .
Dei dreiv han ut av byen og steina han . Og vitna la kappene sine ved føtene til ein ung mann som heitte Saulus .
Dei steina Stefanus medan han bad og sa : « Herre Jesus , ta imot mi ånd . »
Så fall han på kne og ropa høgt : « Herre , tilrekna dei ikkje denne synda ! » Då han hadde sagt det , sovna han inn .



Saulus var samd i drapet på Stefanus . Same dagen braut det ut ei hard forfølging mot forsamlinga i Jerusalem . Alle så nær som apostlane vart spreidde omkring i Judea og Samaria .
Nokre fromme menn gravla Stefanus og heldt ei stor dødsklage over han .
Men Saulus fór hardt fram mot forsamlinga . Han trengde seg inn i hus etter hus og drog ut både menn og kvinner og fekk dei sette i fengsel .
Dei som var spreidde omkring , drog rundt og forkynte Ordet .
Filip kom ned til hovudstaden i Samaria , og der forkynte han Kristus .
Og alle som ein følgde godt med på det Filip sa når dei høyrde han og såg dei teikna han gjorde .
For mange hadde ureine ånder i seg , og dei fór ut med høge skrik , og mange lamme og halte vart lækte .
Det vart stor glede der i byen .
Ein mann som heitte Simon , hadde fare med trolldom i byen og sett folket i Samaria i stor undring . Han gav seg ut for å vera noko stort .
Alle var opptekne av han , og både små og store sa : « Han er den Guds kraft som kallast Den store . »
Dei slutta seg til han fordi han i lang tid hadde sett dei i undring med trolldomskunstene sine .
Då dei begynte å tru Filip , som forkynte evangeliet om Guds rike og Jesu Kristi namn , lét dei seg døypa , både menn og kvinner .
Simon kom òg til tru . Etter at han var døypt , heldt han seg stadig til Filip og undra seg over dei teikn og mektige gjerningar som han såg .
Då apostlane i Jerusalem fekk høyra at Samaria hadde teke imot Guds ord , sende dei Peter og Johannes dit .
Dei kom ned og bad for dei truande , at dei måtte få Den heilage ande .
For Anden var endå ikkje komen over nokon av dei ; dei var berre døypte til Herren Jesu namn .
No la dei hendene på dei , og dei fekk Den heilage ande .
Men då Simon såg at Anden vart gjeven når apostlane la hendene på dei , baud han dei pengar
og sa : « Gjev meg òg denne makta , så den eg legg hendene på , kan få Den heilage ande ! »
Men Peter sa til han : « Måtte pengane dine gå til grunne saman med deg , du som tenkte at du kunne kjøpa Guds gåve for pengar !
Du har ingen lut eller del i dette , for hjartet ditt er ikkje rett i Guds auge .
Vend om frå denne vondskapen din , og be til Herren , så kanskje han vil tilgje deg at du ber slik ein tanke i hjartet ditt .
For eg ser at du er full av bitter galle og lenkja til vondskap . »
Då sa Simon : « De må be til Herren for meg , så ikkje noko av det de no har sagt , skal koma over meg . »
Etter at dei hadde bore fram vitnemålet sitt og tala Herrens ord , drog dei tilbake til Jerusalem , og på vegen forkynte dei evangeliet i mange av landsbyane i Samaria .
Ein engel frå Herren tala til Filip og sa : « Gjer deg ferdig og gå sørover på vegen som fører frå Jerusalem til Gaza . » Dette er ei aud strekning .
Filip gjorde seg ferdig og tok ut . Då fekk han sjå ein etiopisk hoffmann , ein høg embetsmann som hadde tilsyn med skattkammeret hos Kandake , dronninga i Etiopia . No hadde han vore i Jerusalem for å tilbe .
Han var på veg heim og sat i vogna si og las frå profeten Jesaja .
Då sa Anden til Filip : « Gå bort og hald deg attmed den vogna . »
Filip sprang dit bort og høyrde at han las frå profeten Jesaja . « Skjønar du det du les ? » spurde han .
« Korleis kan eg vel det når ingen rettleier meg ? » svara han . Og han bad Filip koma opp og setja seg ved sida av han .
Det stykket i Skrifta som han las , var dette : Lik ein sau dei fører til slakting , lik eit lam som teier når det blir klipt , lét han ikkje opp sin munn .
Då han var fornedra , vart dommen over han bortteken . Kven kan fortelja om hans ætt ? For livet hans er rykt bort frå jorda .







Saulus rasa endå mot Herrens læresveinar og truga dei på livet . Han gjekk til øvstepresten
og bad om brev til synagogane i Damaskus , så han kunne finna dei som høyrde Vegen til , både menn og kvinner , og føra dei i lenkjer til Jerusalem .
Men då han var på veg og nærma seg Damaskus , stråla det brått eit lys frå himmelen omkring han .
Han stupte til jorda og høyrde ei røyst som sa : « Saul , Saul , kvifor forfølgjer du meg ? »
« Kven er du , Herre ? » spurde Saulus . Han svara : « Eg er Jesus , han som du forfølgjer .
Stå opp og gå inn i byen ! Der skal dei seia deg kva du skal gjera . »
Mennene som følgde han , stod mållause ; dei høyrde røysta , men såg ikkje nokon .
Saulus reiste seg opp , men då han opna auga , kunne han ikkje sjå . Så tok dei han i handa og leidde han inn til Damaskus .
I tre dagar sat han der utan å sjå noko , og han verken åt eller drakk .
I Damaskus var det ein læresvein som heitte Ananias . I eit syn sa Herren til han : « Ananias ! » Han svara : « Her er eg , Herre . »
Og Herren sa : « Gå bort i den gata som dei kallar Den beine , og i huset til Judas skal du spørja etter ein som heiter Saulus og er frå Tarsos . For sjå , han bed .
Og han har hatt eit syn og sett ein mann som heiter Ananias koma og leggja hendene på han , så han kan få att synet . »
Men Ananias svara : « Herre , eg har høyrt mange fortelja om denne mannen og om alt det vonde han har gjort mot dine heilage i Jerusalem .
Og han er komen hit med fullmakt frå overprestane for å leggja i lenkjer alle som kallar på ditt namn . »
Men Herren sa til han : « Berre gå du ! Han er ein reiskap som eg har valt meg ut til å bera namnet mitt fram for heidningfolk og kongar og for Israels folk .
Eg skal visa han kor mykje han må lida for mitt namn skuld . »
Så gjekk Ananias . Då han kom inn i huset , la han hendene på Saulus og sa : « Saul , bror ! Herren sjølv , Jesus som synte seg for deg på vegen , har sendt meg for at du skal få att synet og bli fylt av Den heilage ande . »
Og straks fall det liksom skjel frå auga hans , og han fekk att synet . Han stod opp og vart døypt .
Så fekk han mat og kom til krefter . Han vart verande nokre dagar saman med læresveinane i Damaskus ,
der han straks forkynte Jesus i synagogane og sa : « Han er Guds Son . »
Alle som høyrde på , vart fulle av undring og sa : « Er ikkje dette han som i Jerusalem ville rydda ut alle som kallar på dette namnet ? Og kom han ikkje hit for å føra dei i lenkjer til overprestane ? »
Men Saulus fekk meir og meir kraft , og jødane i Damaskus vart svar skuldige då han viste dei klårt at Jesus er Messias .
Då det hadde gått ei tid , vart jødane samde om å drepa han .
Men Saulus fekk høyra om planen deira . Dag og natt heldt dei vakt , også ved byportane , for å drepa han .
Men læresveinane hans fekk han ut om natta ; dei firte han nedetter muren i ei korg .
Då han kom til Jerusalem , freista han å koma inn blant læresveinane . Men alle var redde han , for dei stolte ikkje på at han var ein læresvein .
Då tok Barnabas han med seg til apostlane . Og han fortalde dei korleis Saulus på vegen hadde sett Herren , som hadde tala til han , og korleis han med frimod hadde forkynt i Jesu namn i Damaskus .
Sidan gjekk han ut og inn med dei i Jerusalem og tala frimodig i Herrens namn .
Han tala òg med dei gresktalande jødane og gav seg i ordskifte med dei . Men dei freista å drepa han .
Då brørne fekk vita det , førte dei han til Cæsarea og sende han derifrå til Tarsos .
Kyrkja hadde no fred over heile Judea og Galilea og Samaria . Ho vart bygd opp og levde i ærefrykt for Herren , og styrkt av Den heilage ande auka ho meir og meir .
Medan Peter reiste omkring overalt , hende det at han kom ned til dei heilage som budde i Lod .
Der fekk han sjå ein mann som var lam og hadde lege til sengs i åtte år . Han heitte Æneas .
Peter sa til han : « Æneas , Jesus Kristus gjer deg frisk . Stå opp og rei senga di ! » Straks reiste han seg opp .
Og alle dei som budde i Lod og på Saron-sletta , fekk sjå han og vende om til Herren .
I Jaffa budde det ein kvinneleg læresvein som heitte Tabita , på gresk Dorkas . Ho gjorde mykje godt og tok seg av dei fattige .
Men på den tida vart ho sjuk og døydde . Dei vaska henne og la henne i eit rom ovanpå .
Jaffa er ikkje langt frå Lod . Og då læresveinane fekk høyra at Peter var der , sende dei to menn til han med dette bodet : « Kom hit så fort du kan ! »
Peter gjorde seg ferdig og vart med dei . Då han kom fram , følgde dei han opp på rommet , der alle enkjene samla seg gråtande omkring han . Dei viste fram kjortlane og kappene som Dorkas hadde sydd medan ho endå var mellom dei .
Peter sende alle ut og la seg på kne og bad . Så snudde han seg mot den døde og sa : « Tabita , stå opp ! » Ho opna auga , og då ho såg Peter , sette ho seg opp .
Han rette henne handa og reiste henne opp . Så kalla han inn enkjene og dei heilage og viste dei at ho levde .
Dette vart kjent over heile Jaffa , og mange kom til tru på Herren .
Peter vart buande ei tid i Jaffa hos ein garvar som heitte Simon .

I Cæsarea budde det ein mann som heitte Kornelius , ein offiser i den hæravdelinga som vart kalla Den italiske .
Han var ein from mann , og både han og huslyden hans var gudfryktige . Han gav ofte gåver til dei fattige i folket , og han bad alltid til Gud .
Ein dag ved den niande timen hadde han eit syn . Han såg tydeleg at ein engel frå Gud kom inn til han og sa : « Kornelius ! »
Kornelius stirte på han og spurde skjelvande redd : « Kva er det , herre ? » Engelen svara : « Bønene dine og gåvene dine til dei fattige har stige opp til Gud og mint han om deg .
Send no folk til Jaffa og hent ein mann som heiter Simon med tilnamnet Peter .
Han bur hos garvaren Simon , som har eit hus nedmed sjøen . »
Då engelen som tala til han , var faren bort , kalla Kornelius til seg to av tenarane sine og ein gudfryktig soldat , ein av oppassarane .
Han fortalde dei kva som hadde hendt , og sende dei så av stad til Jaffa .
Dagen etter , medan dei var på vegen og nærma seg byen , gjekk Peter opp på taket for å be . Det var omkring den sjette timen .
Då vart han svolten og ville få seg mat . Medan dei laga til maten , kom han i ekstase ,
og han såg himmelen open og noko koma dalande ned . Det såg ut som ein stor duk som vart firt ned på jorda etter dei fire hjørna .
I duken var det alle slags dyr som lever på jorda , firføtte dyr og krypdyr , og alle slags fuglar under himmelen .
Og det kom ei røyst som sa : « Stå opp , Peter ! Slakt og et ! »
« Det kan eg ikkje , Herre ! » svara Peter . « Aldri har eg ete noko vanheilagt eller ureint . »
Då tala røysta til han andre gongen : « Det som Gud har sagt er reint , skal ikkje du rekna som ureint . »
Dette hende tre gonger , og så vart duken teken opp att til himmelen .
Som no Peter var i villreie om kva det kunne tyda , det synet han hadde hatt , kom mennene frå Kornelius . Dei hadde spurt seg fram til huset hans Simon , og no stod dei utfor porten .
Dei ropa inn og spurde om Simon med tilnamnet Peter budde der .
Og medan Peter endå grunda på synet , sa Anden til han : « Her er tre menn som spør etter deg .
Skund deg og gå ned ! Du skal følgja dei utan å nøla , for det er eg som har sendt dei . »
Då gjekk Peter ned til mennene og sa : « Det er meg de spør etter . Kvifor er de komne hit ? »
Dei svara : « Offiseren Kornelius , ein rettferdig og gudfryktig mann som heile jødefolket har berre godt å seia om , har fått ein bodskap frå ein heilag engel som sa at han skulle henta deg heim til seg og høyra kva du har å seia . »
Så bad Peter dei inn og lét dei bu der om natta . Dagen etter tok han av stad saman med dei , og nokre av brørne frå Jaffa var med han .
Neste dag nådde dei Cæsarea . Kornelius venta dei og hadde bede saman slektningane og dei næraste venene sine .
Som no Peter skulle gå inn , kom Kornelius imot han , kasta seg ned for føtene hans og tilbad han .
Men Peter reiste han opp og sa : « Stå opp ! Eg er eit menneske , eg òg . »
Medan dei snakka saman , gjekk dei inn . Der fann han mange som hadde samla seg ,
og han sa til dei : « De veit at det ikkje er tillate for ein jøde å omgåast eller vitja nokon frå eit anna folk . Men meg har Gud vist at eg ikkje skal kalla noko menneske vanheilagt eller ureint .
Difor kom eg utan motmæle då eg vart bodsend . Men no spør eg : Kvifor har de sendt bod etter meg ? »
Då sa Kornelius : « For tre dagar sidan heldt eg bøn heime i huset mitt . Det var på same tid som no , i den niande timen . Med eitt stod det ein mann i lysande klede framfor meg .
‘ Kornelius ’ , sa han , ‘ Gud har høyrt bøna di og har kome i hug at du gjev til dei fattige .
Send bod til Jaffa og be Simon med tilnamnet Peter koma hit ! Han held til hos garvaren Simon , som bur nedmed sjøen . ’
Då sende eg straks bod etter deg , og du gjorde vel som kom . No står vi alle her for Guds andlet og vil høyra alt som Herren har pålagt deg å seia . »
Då tok Peter til orde og sa : « No skjønar eg i sanning at Gud ikkje gjer forskjell på folk ,
men tek imot alle som ottast han og gjer det som rett er , same kva folkeslag dei høyrer til .
Dette var det ordet han sende til Israels folk , den gode bodskapen om fred ved Jesus Kristus , han som er Herre over alle .
De veit om det som tok til i Galilea etter at Johannes hadde forkynt dåp , og som spreidde seg over heile Judea :
at Jesus frå Nasaret vart salva av Gud med Den heilage ande og kraft , og at han gjekk omkring og gjorde vel og lækte alle som var under djevelens makt , for Gud var med han .
Og vi er vitne om alt det han gjorde rundt om i landet til jødane og i Jerusalem . Han som dei hengde på eit tre og tok livet av ,
han reiste Gud opp att tredje dagen og lét han syna seg ,
ikkje for heile folket , men for dei vitne som Gud på førehand hadde valt ut , for oss som åt og drakk i lag med han etter at han hadde stått opp frå dei døde .
Og han baud oss forkynna dette for folket og vitna at han er den som Gud har sett til dommar over levande og døde .
Alle profetane vitnar om han og seier at kvar den som trur på han , skal få tilgjeving for syndene ved hans namn . »
Medan Peter endå tala , fall Den heilage ande på alle dei som høyrde Ordet .
Dei truande av jødisk ætt som var komne dit saman med Peter , undra seg storleg over at Den heilage andens gåve var aust ut over heidningane òg .
For dei høyrde at dei tala i tunger og lova Gud . Då sa Peter :
« Desse har fått Den heilage ande slik som vi . Kan då nokon nekta dei vatnet og hindra at dei blir døypte ? »
Og han baud at dei skulle døypast i Jesu Kristi namn . Så bad dei han vera der nokre dagar .

Apostlane og dei brørne som heldt til rundt omkring i Judea , fekk høyra at heidningane òg hadde teke imot Guds ord .
Og då Peter kom opp til Jerusalem , gjekk dei omskorne i rette med han
og sa : « Du har gått inn til uomskorne og ete saman med dei . »
Då tok Peter til orde og greidde ut for dei alt frå først til sist :
« Eg var i Jaffa , og medan eg bad , kom eg i ekstase , og eg hadde eit syn . Eg såg noko koma dalande ned ; det såg ut som ein stor duk som vart firt ned frå himmelen etter dei fire hjørna , og det kom heilt ned til meg .
Eg såg nøye på det og granska det , og då fekk eg sjå dei firføtte dyra på jorda , dei ville dyra , krypdyra og fuglane under himmelen .
Og eg høyrde ei røyst som sa til meg : ‘ Stå opp , Peter ! Slakt og et ! ’
‘ Det kan eg ikkje , Herre ! ’ svara eg . ‘ Aldri har det kome noko vanheilagt eller ureint i min munn . ’
Då lydde røysta frå himmelen andre gongen : ‘ Det som Gud har sagt er reint , skal ikkje du rekna som ureint . ’
Dette hende tre gonger , og så vart alt teke opp att til himmelen .
I det same stod det tre menn utanfor det huset vi var i . Dei var sende til meg frå Cæsarea .
Og Anden sa til meg at eg skulle gå med dei utan å nøla . Desse seks brørne vart òg med , og vi gjekk inn i huset til mannen .
Han fortalde oss korleis han hadde sett ein engel som stod i huset hans og sa : ‘ Send bod til Jaffa etter Simon med tilnamnet Peter !
Han skal tala ord som skal bli til frelse for deg og heile ditt hus . ’
Eg hadde ikkje før teke til å tala , så fall Den heilage ande på dei liksom på oss i den første tida .
Då kom eg i hug Herrens ord , at han sa : ‘ Johannes døypte med vatn , men de skal døypast med Den heilage ande . ’
Når Gud har gjeve dei den same gåva som vi fekk då vi kom til tru på Herren Jesus Kristus , kven er då eg , at eg skulle hindra Gud ? »
Då dei høyrde det , tagna dei . Og dei lova Gud og sa : « Så har då Gud late heidningane òg få venda om til livet ! »
Dei som no hadde vorte spreidde omkring på grunn av den forfølginga som tok til med Stefanus , kom heilt til Fønikia , Kypros og Antiokia . Men dei tala ikkje Ordet til andre enn jødar .
Mellom dei var det nokre menn frå Kypros og Kyréne . Då dei kom til Antiokia , forkynte dei evangeliet om Herren Jesus for dei gresktalande òg .
Og Herrens hand var med dei . Svært mange kom til tru og vende om til Herren .
Ordet om det som hadde hendt , kom forsamlinga i Jerusalem for øyret , og dei sende Barnabas til Antiokia .
Då han kom dit og såg kor nådig Gud hadde vore , vart han glad , og han formana dei alle til å halda heilhjarta fast ved Herren .
For han var ein god mann , fylt av Heilag Ande og tru . Og mange vart vunne for Herren .
Sidan drog han til Tarsos for å leita opp Saulus ,
som han fann og tok med seg til Antiokia . Der var dei no eit heilt år saman i forsamlinga og underviste mange . Og der i Antiokia var det at læresveinane først gjekk under namnet « kristne » .
På den tid kom det nokre profetar frå Jerusalem til Antiokia .
Ein av dei heitte Agabos , og han stod fram og varsla gjennom Anden at det skulle koma uår og svolt over heile verda . Det var det som hende då Claudius var keisar .
Då vart læresveinane samde om at kvar av dei etter evne skulle vera med og senda hjelp til dei syskena som budde i Judea .
Det gjorde dei , og dei sende gåva med Barnabas og Saulus til dei eldste .
På den tid la kong Herodes hand på nokre i forsamlinga og mishandla dei .
Han lét Jakob , bror til Johannes , bli avretta med sverd .
Og då han såg at jødane lika dette , heldt han fram og lét gripa Peter òg . Det var i høgtida med usyra brød .
Han kasta Peter i fengsel , og fire vaktskift , kvart på fire mann , skulle halda vakt over han . Så ville han føra han fram for folket etter påske .
Peter vart no halden i fengselet . Men forsamlinga bad inderleg til Gud for han .
Natta før Herodes hadde tenkt å føra han fram , låg Peter og sov mellom to soldatar . Han var bunden med to lenkjer , og utanfor døra stod det menn som heldt vakt over fengselet .
Då med eitt stod ein engel frå Herren der , og det skein eit lys i rommet . Engelen dytta Peter i sida , vekte han og sa : « Skund deg og stå opp ! » Med det same datt lenkjene av hendene hans ,
og engelen sa til han : « Bind beltet om deg og ta på deg sandalane ! » Han så gjorde . Då sa engelen : « Kast kappa om deg og følg meg ! »
Peter følgde han ut . Men han skjøna ikkje at det engelen gjorde , var verkeleg ; han trudde det var eit syn .
Dei gjekk framom den første og den andre vakta og kom så til den jernporten som fører ut til byen . Porten opna seg av seg sjølv . Dei gjekk ut og heldt fram nedover den første gata . Der vart engelen brått borte for han .
Då Peter fekk sansa seg , sa han : « No veit eg for visst at Herren har sendt engelen sin og fria meg ut av hendene på Herodes og frå alt det som jødefolket går og ventar på . »
Så snart Peter vart klar over det , gjekk han til huset åt Maria , mor til Johannes med tilnamnet Markus . Der var mange samla og heldt bøn .
Han banka på porten , og ei tenestejente som heitte Rode , kom for å lata opp .
Ho kjende Peter att på røysta og vart så glad at ho gløymde å opna porten , men sprang inn og fortalde at Peter stod utanfor .
« Du er frå vitet ! » sa dei . Men ho heldt på sitt . Då sa dei : « Det er engelen hans . »
Imedan heldt Peter på og banka . Så lét dei opp , og då dei fekk sjå han , vart dei frå seg av undring .
Han gjorde teikn med handa at dei skulle vera stille , og fortalde korleis Herren hadde ført han ut or fengselet . Så sa han : « Lat Jakob og brørne få vita dette . » Dermed gjekk han ut og drog til ein annan stad .
Då det tok til å dagast , vart det ikkje lite oppstyr mellom soldatane : Kva hadde hendt med Peter ?
Herodes leita etter han , men fann han ikkje . Så tok han vaktmennene i forhøyr og baud at dei skulle førast bort og avrettast . Deretter fór han frå Judea ned til Cæsarea og vart verande der .
Det hadde lenge vore fiendskap mellom Herodes og innbyggjarane i Tyros og Sidon . No vart folket der samde om å venda seg til han . Då dei hadde fått Blastos , kammerherren hos kongen , på si side , bad dei om fred , for landet deira var avhengig av forsyningar frå landområdet til kongen .
På den fastsette dagen kledde Herodes seg i kongeleg skrud , sette seg på kongetribunen og tala til folket .
Og folket hylla han og ropa : « Her er det ein gud som talar , ikkje eit menneske ! »
Med det same vart han slegen av ein engel frå Herren , fordi han ikkje gav Gud æra . Han vart oppeten av makk og døydde .
Men Guds ord breidde seg ut og hadde framgang .
Då Barnabas og Saulus hadde fullført tenesta i Jerusalem , drog dei tilbake . Og dei tok med seg Johannes som hadde tilnamnet Markus .
I Antiokia , i forsamlinga som fanst der , var det nokre profetar og lærarar . Der var Barnabas og Simeon , som dei kalla Niger , Lukius frå Kyréne , Manaen , fosterbror til landsfyrsten Herodes , og Saulus .
Ein gong medan dei feira gudsteneste for Herren og fasta , sa Den heilage ande : « Ta no ut Barnabas og Saulus for meg til den gjerning eg har kalla dei til . »
Då heldt dei faste og bøn , la hendene på dei og lét dei fara .
Dei som såleis var utsende av Den heilage ande , drog først ned til Selevkia , og derifrå segla dei til Kypros .
Då dei var komne til Salamis , forkynte dei Guds ord i dei jødiske synagogane . Dei hadde Johannes som medhjelpar .
Dei reiste over heile øya og kom til Pafos . Der støytte dei på ein jødisk trollmann , ein falsk profet som heitte Barjesus .
Han heldt til hos guvernøren Sergius Paulus , som var ein forstandig mann . Han bad Barnabas og Saulus til seg og ville høyra Guds ord .
Men Elymas – trollmannen , som namnet hans tyder – stod dei imot og freista å få guvernøren bort frå trua .
Då vart Saulus , som òg heitte Paulus , fylt av Den heilage ande . Han såg trollmannen i auga
og sa : « Du djevelens son , full av allslags svik og vondskap og fiende av all rettferd ! Skal du aldri halda opp med å gjera Herrens beine vegar krokete ?
Sjå , no legg Herren si hand på deg : Du skal vera blind ei tid og ikkje sjå sola . » I same stunda fall det skodde og mørker over han , og han famla rundt og leita etter nokon som kunne leia han .
Då guvernøren såg det som hadde hendt , undra han seg storleg over Herrens lære og kom til tru .
Så segla dei frå Pafos , Paulus og dei som var med han , og kom til Perge i Pamfylia . Der skilde Johannes lag med dei og drog tilbake til Jerusalem .
Dei andre drog vidare frå Perge og kom til Antiokia ved Pisidia . På sabbatsdagen gjekk dei inn i synagogen og sette seg .
Etter at det var lese frå lova og profetane , sende synagogeforstandarane helsing ned til dei med desse orda : « Brør , har de eit ord som kan vera til oppmuntring for folket , så tal ! »
Då reiste Paulus seg , gav teikn med handa og sa : « Israelittar og de andre som ottast Gud , høyr på meg !
Han som er Gud for Israelsfolket , valde ut fedrane våre . Han gjorde dei til eit stort folk då dei var innflyttarar i Egypt , og med lyft arm førte han dei ut derifrå .
I om lag førti år bar han over med dei i øydemarka .
Han rydda ut sju folk i Kanaan og lét dei få landet deira til odel og eige .
Det gjekk om lag 450 år . Sidan gav han dei dommarar . Den siste av dei var profeten Samuel .
Så bad dei om ein konge , og Gud gav dei Saul , son til Kisj , ein mann av Benjamin-stammen , og han var konge i førti år .
Men Gud avsette han og reiste opp David til konge over dei . Han fekk dette vitnemålet av Gud : ‘ Eg har funne David , son til Isai , ein mann etter mitt hjarte . Han skal gjera alt det eg vil . ’
Av hans etterkomarar lét Gud ein frelsar for Israel stiga fram , så som han hadde lova . Det er Jesus .
Før han kom , hadde Johannes forkynt omvendingsdåp for heile Israelsfolket .
Og då Johannes fullførte livsløpet sitt , sa han : ‘ Eg er ikkje den de held meg for å vera . Men etter meg kjem ein , og eg er ikkje verdig til å løysa sandalen av foten hans . ’
Brør , de som er av Abrahams ætt , og de andre som ottast Gud , det var til oss ordet om denne frelsa vart sendt .
For dei kjende han ikkje , folket i Jerusalem og leiarane deira . Men dei dømde han , og med det oppfylte dei profetorda som blir lesne opp kvar sabbat .
Sjølv om dei ikkje fann noko som dei kunne dømma han til døden for , kravde dei at Pilatus skulle drepa han .
Og då dei hadde fullført alt det som er skrive om han , tok dei han ned frå treet og la han i ei grav .
Men Gud reiste han opp frå dei døde ,
og i mange dagar synte han seg for dei som hadde gått saman med han frå Galilea og opp til Jerusalem , desse som no er hans vitne for folket .
Og no kjem vi til dykk med den gode bodskapen , at den lovnaden som vart gjeven til fedrane våre ,
den har Gud oppfylt for oss , borna deira , då han reiste opp Jesus . Så står det òg skrive i den andre salmen : Du er Son min , eg har fødd deg i dag .







Sjå , de som er fulle av forakt , de skal undra dykk og bli til inkjes . For eit verk gjer eg i dykkar dagar , eit verk som de ikkje ville tru om det vart dykk fortalt . »


Den neste sabbaten strøymde mest heile byen til og ville høyra Herrens ord .
Men då jødane såg alt folket , vart dei brennande harme . Dei spotta og sa imot det Paulus forkynte .
Då svara Paulus og Barnabas med frimod : « Det var nødvendig at Guds ord først vart forkynt for dykk . Men sidan de viser det frå dykk og ikkje held dykk verdige til det evige livet , så vender vi oss til heidningane .
For dette er Herrens bod til oss : Eg har gjort deg til eit lys for folkeslag , så du skal bera frelse til enden av verda . »





Også i Ikonium gjekk dei inn i den jødiske synagogen , og dei tala slik at ei stor mengd kom til tru , både jødar og grekarar .
Men dei jødane som ikkje ville tru , eggja opp heidningane og sette dei opp mot brørne .
Likevel vart dei verande der ei tid og tala med frimod i tillit til Herren , og han vitna for sitt nådeord med teikn og under som han gav dei makt til å gjera .
Folket i byen delte seg . Somme heldt med jødane , somme med apostlane .
Men då dei skjøna at både heidningane og jødane med styresmennene sine hadde tenkt å mishandla dei og steina dei ,
rømde dei til Lykaonia , til byane Lystra og Derbe og landet der omkring .
Der forkynte dei evangeliet .
I Lystra var det ein mann som var utan kraft i føtene . Han hadde vore lam heilt frå mors liv og hadde aldri gått .
Denne mannen sat og høyrde Paulus tala . Paulus såg han rett inn i auga , og då han skjøna at mannen hadde tru så han kunne bli lækt ,
sa han med høg røyst : « Reis deg og stå på føtene dine ! » Då sprang han opp og gjekk omkring .
Då folket såg kva Paulus hadde gjort , sette dei i å ropa på lykaonisk : « Gudane har vorte lik menneske og stige ned til oss ! »
Og dei kalla Barnabas for Zevs og Paulus for Hermes , sidan det var han som førte ordet .
Presten i Zevs-tempelet tett utanfor byen kom til byporten med oksar og blomekransar og ville ofra saman med folket .
Men då apostlane Barnabas og Paulus høyrde det , reiv dei sund kappene sine , sprang ut til folkemengda
og ropa : « Kva er det de gjer ? Vi er då vanlege menneske , akkurat som de ! Vi forkynner dykk evangeliet , at de må venda om frå desse maktlause avgudane til den levande Gud , han som skapte himmelen og jorda og havet og alt som er i dei .
I tidlegare tider lét han nok alle folkeslag gå sine eigne vegar .
Og likevel lét han dei ikkje vera utan vitnemål om seg , for han gjorde velgjerningar . Frå himmelen sende han regn og gav grøde i rett tid , han gav dykk føde og fylte hjarta dykkar med glede . »
Med desse orda greidde dei så vidt det var å hindra at folket ofra til dei .
Men så kom det nokre jødar dit frå Antiokia og Ikonium . Dei fekk folket med seg , og dei steina Paulus . Dei drog han utanfor byen , for dei trudde han var død .
Men då læresveinane slo ring om han , reiste han seg opp og gjekk inn i byen . Dagen etter drog han ut til Derbe saman med Barnabas .
Dei forkynte evangeliet der i byen og vann mange læresveinar . Så reiste dei tilbake til Lystra og Ikonium og derifrå til Antiokia .
Dei styrkte læresveinane og formana dei til å halda fast ved trua og sa : « Vi må gå inn i Guds rike gjennom mange trengsler . »
I kvar forsamling valde dei ut eldste og gav dei med bøn og faste over til Herren , han som dei var komne til tru på .
Så drog dei gjennom Pisidia og kom til Pamfylia .
Dei forkynte Ordet i Perge og fór så ned til Attalia .
Derifrå segla dei til Antiokia , den staden der dei hadde vorte overgjevne til Guds nåde for å gjera det verket dei no hadde fullført .
Då dei kom dit , kalla dei saman forsamlinga og fortalde om kor store ting Gud hadde gjort gjennom dei , og at han hadde opna ei dør til tru for heidningane .
Her vart dei verande ei god stund hos læresveinane .
Så kom det nokre ned frå Judea og tok til å undervisa brørne : « Dersom de ikkje følgjer skikken frå Moses og lèt dykk omskjera , kan de ikkje bli frelste . »
Paulus og Barnabas kom i strid med dei , og det vart eit hardt ordskifte . Då vart det vedteke at Paulus og Barnabas og nokre av dei andre skulle fara opp til Jerusalem og leggja spørsmålet fram for apostlane og dei eldste .
Forsamlinga sende dei av stad , og dei drog gjennom Fønikia og Samaria . Til stor glede for alle dei syskena som var der , fortalde dei korleis heidningane hadde vendt om .
Då dei kom fram til Jerusalem , vart dei mottekne av forsamlinga , apostlane og dei eldste , og dei fortalde om kor store ting Gud hadde gjort gjennom dei .
Då reiste det seg nokre frå farisearflokken som hadde kome til trua , og sa : « Dei må omskjerast og påleggjast å halda Moselova . »
Apostlane og dei eldste kom då saman for å drøfta denne saka .
Det vart eit hardt ordskifte . Då reiste Peter seg og sa til dei : « Brør , de veit at Gud for lenge sidan valde ut meg mellom dykk ; han ville at heidningane skulle få høyra evangelieordet av min munn og koma til tru .
Og Gud , som kjenner alle hjarte , vitna for dei då dei fekk Den heilage ande liksom vi .
Han gjorde ingen forskjell på oss og dei , for ved trua reinsa han hjarta deira .
Kvifor vil de då utfordra Gud og leggja på nakken til læresveinane eit åk som verken fedrane våre eller vi var i stand til å bera ?
Nei , det er ved Herren Jesu nåde vi trur at vi blir frelste , vi liksom dei . »
Då vart heile flokken stille , og dei høyrde Barnabas og Paulus fortelja om alle dei teikn og under som Gud gjennom dei hadde gjort blant heidningane .
Då dei var ferdige med å tala , tok Jakob til orde og sa : « Brør , høyr på meg !
Simeon har gjort det klårt korleis Gud frå først av sørgde for å vinna seg eit folk av heidningar for sitt namn .
Og dette er i samsvar med det profetane har sagt , som skrive står :
Sidan vil eg koma att og gjenreisa Davids falne hytte . Det nedrivne byggjer eg opp ; eg reiser det på nytt ,
så dei andre menneska kan søkja Herren , alle folkeslaga som namnet mitt er nemnt over . Så seier Herren , som gjer dette
kjent frå æve av .



Då vedtok apostlane og dei eldste , saman med heile forsamlinga , å velja ut nokre menn og senda dei til Antiokia i lag med Paulus og Barnabas . Dei valde Judas , som vart kalla Barsabbas , og Silas , begge leiarar mellom brørne .
Dei fekk med seg dette brevet : « Apostlane og dei eldste , brørne dykkar , helsar dei syskena som er av heidningætt i Antiokia , Syria og Kilikia .
Vi har fått høyra at nokre som kom frå oss , har gjort dykk rådville og urolege med orda sine . Frå oss har dei inga fullmakt .
Difor vart vi samde om å velja nokre menn og senda dei til dykk saman med våre kjære brør Barnabas og Paulus ,
menn som har våga livet for vår Herre Jesu Kristi namn .
Så sender vi Judas og Silas . Dei skal munnleg bera fram det same .
For Den heilage ande og vi har vedteke at det ikkje skal leggjast på dykk noka anna bør enn dette som er nødvendig :
at de held dykk frå kjøt ofra til avgudar , frå blod , frå kjøt av kvelte dyr og frå hor . Tek de dykk i vare for slikt , kjem det til å gå dykk godt . Lev vel ! »
Utsendingane drog ned til Antiokia . Der samla dei alle og gav dei brevet .
Dei las det opp og vart glade for den trøysta det gav .
Judas og Silas , som sjølve var profetar , tala lenge til syskena der og sette mot i dei og styrkte dei .
Då dei hadde vore der ei tid , lét syskena dei fara heim att til dei som hadde sendt dei , med ønske om fred .
{ { Men Silas ville vera att . } }
Paulus og Barnabas gav seg til i Antiokia og underviste og forkynte Herrens ord saman med mange andre .
Etter ei tid sa Paulus til Barnabas : « Lat oss fara attende og vitja våre sysken i alle dei byane der vi har forkynt Herrens ord , og sjå korleis det går dei . »
Barnabas ville òg ta med Johannes , han som dei kalla Markus .
Men Paulus fann det ikkje rett å ta han med , han som hadde skilt lag med dei i Pamfylia og ikkje hadde følgt dei i arbeidet deira .
Det vart ein så bitter strid mellom dei at dei skilde lag . Barnabas tok Markus med seg og segla til Kypros .
Men Paulus valde å ta med Silas , og då brørne hadde gjeve han over til Herrens nåde , drog han av stad .
Han la vegen gjennom Syria og Kilikia og styrkte forsamlingane der .
Han kom òg til Derbe og Lystra . Der var det ein læresvein som heitte Timoteus . Han var son til ei truande jødisk kvinne , og faren var grekar .
Dei syskena som var i Lystra og Ikonium , hadde berre godt å seia om han .
Han ville Paulus ha med seg på ferda , og han tok og omskar han av omsyn til jødane som budde i dei traktene , for alle visste at far hans var grekar .
Som dei drog frå by til by , overleverte dei forskriftene som apostlane og dei eldste i Jerusalem hadde vedteke , med påbod om å retta seg etter dei .
No vart forsamlingane styrkte i trua og auka i tal dag for dag .
Sidan fór dei gjennom det frygiske og galatiske området , for Den heilage ande hindra dei i å forkynna Ordet i Asia .
Då dei var komne nesten til Mysia , freista dei å fara til Bitynia , men Jesu Ande gav dei ikkje lov .
Så drog dei gjennom Mysia og kom ned til Troas .
Om natta hadde Paulus eit syn . Han såg ein makedonar som stod og kalla på han og bad : « Kom over til Makedonia og hjelp oss ! »
Då han hadde hatt dette synet , prøvde vi straks å fara til Makedonia , for vi skjøna at Gud hadde kalla oss til å forkynna evangeliet der .
Vi la ut frå Troas og segla beint til Samotrake , og dagen etter kom vi til Neapolis .
Derifrå drog vi til Filippi , ein by som ligg i det første distriktet i Makedonia og er ein romersk koloni . Vi vart verande nokre dagar der i byen .
På sabbatsdagen gjekk vi utanfor byporten , bort til ei elv der vi meinte det var ein bønestad . Og vi sette oss og tala til dei kvinnene som var komne saman .
Der var det ei kvinne frå Tyatira som heitte Lydia og handla med purpurtøy . Ho var ei av dei som dyrka Gud . Ho høyrde på oss , og Herren opna hjartet hennar så ho tok til seg det Paulus sa .
Då ho og heile huslyden hennar var døypte , bad ho oss til seg og sa : « Så sant de held meg for ei kvinne som trur på Herren , så kom heim til meg og bli der . » Og ho overtala oss til det .
Ein dag vi var på veg til bønestaden , møtte vi ei slavekvinne som hadde ei spådomsånd i seg , og med spådomsord tente ho mange pengar til dei som eigde henne .
Ho følgde etter Paulus og oss andre og ropa : « Desse mennene er tenarar for Gud , Den høgste , og dei lærer dykk vegen til frelse . »
Dette heldt ho på med i mange dagar . Til slutt vart Paulus harm . Han snudde seg og sa til ånda : « Eg byd deg i Jesu Kristi namn : Far ut or henne ! » Og ho fór ut i same stunda .
Men då eigarane skjøna at det ikkje var von om å tena meir pengar på henne , greip dei Paulus og Silas og drog dei med seg til styresmaktene på torget .
Dei førte dei fram for dei romerske dommarane i byen og sa : « Desse mennene skaper uro i byen vår . Dei er jødar
og lærer oss skikkar som vi ikkje har lov til å ta opp eller følgja , vi som er romerske borgarar . »
Folkehopen òg gjekk til åtak på dei . Dommarane reiv kleda av dei og baud at dei skulle piskast .
Dei fekk mange slag og vart sette i fengsel , og fangevaktaren fekk påbod om å vakta dei vel .
Då han hadde fått dette påbodet , sette han dei inn i det inste fangeholet og låste føtene deira fast i blokka .
Ved midnattstider heldt Paulus og Silas bøn og song lovsongar til Gud , og fangane høyrde på .
Brått kom det eit sterkt jordskjelv , så grunnvollen til fengselet riste . Med ein gong sprang alle dørene opp , og lenkjene losna av alle fangane .
Fangevaktaren fór opp av søvnen , og då han såg at fengselsdørene stod opne , drog han sverdet og ville drepa seg , for han trudde fangane hadde rømt .
Men Paulus ropa med høg røyst : « Gjer deg ikkje noko vondt ! Vi er her alle . »
Då bad han om lys og sprang inn og kasta seg skjelvande ned for Paulus og Silas .
Og han leidde dei ut og sa : « Gode herrar ! Kva skal eg gjera så eg kan bli frelst ? »
Dei svara : « Tru på Herren Jesus , så skal du bli frelst , både du og huslyden din . »
Så tala dei Herrens ord til han og alle i huset hans .
Og i denne seine nattetimen tok han dei med seg og vaska såra deira . Straks etter vart han døypt med alle sine .
Sidan tok han dei med seg heim og gav dei mat , og han var hjarteglad fordi han og heile husstanden hans var komne til tru på Gud .
Då det vart dag , sende dommarane bod med rettstenarane : « Slepp desse mennene fri ! »
Fangevaktaren melde det til Paulus og sa : « Dommarane har sendt bod om at de skal sleppast fri . Kom no ut og far bort i fred ! »
Men Paulus sa til dei : « Endå vi er romerske borgarar , har dei utan lov og dom piska oss for auga på alle og kasta oss i fengsel . Og no vil dei jaga oss bort i løynd . Nei , dei får koma sjølve og føra oss ut ! »
Rettstenarane bar dette svaret tilbake til dommarane , og då dei høyrde at dei var romerske borgarar , vart dei redde .
Dei kom og bad om orsaking og følgde dei ut og bad dei fara bort frå byen .
Då dei var komne ut av fengselet , gjekk dei heim til Lydia . Der møtte dei syskena og sette mot i dei . Så drog dei av stad .
Dei la vegen gjennom Amfipolis og Apollonia og kom til Tessalonika . Der hadde jødane ein synagoge .
Paulus gjekk dit , som han var van med . Tre sabbatsdagar hadde han samtalar med dei ut frå skriftene .
Han forklara og la ut for dei at Messias måtte lida og stå opp frå dei døde . Han sa : « Jesus , han som eg forkynner for dykk , han er Messias . »
Nokre av dei vart overtydde og gav seg i lag med Paulus og Silas . Det same gjorde ein stor flokk grekarar av dei som dyrka Gud , og ikkje få av dei fremste kvinnene .
Då vart jødane brennande harme , og dei fekk med seg nokre tvilsame karar av dei som gjekk og slong på torget , og laga eit oppløp som sette heile byen på ende . Dei storma mot huset til Jason og leita etter dei og ville føra dei ut til folket .
Men då dei ikkje fann dei , drog dei Jason og nokre av brørne med seg til styresmennene i byen og ropa : « No er dei komne hit òg , desse som har sett heile verda i opprør ,
og Jason har teke imot dei ! Dei gjer alle tvert imot påboda frå keisaren og seier at ein annan , ein som heiter Jesus , er konge . »
Då folket og styresmennene høyrde det , vart dei skremde ,
og Jason og dei andre fekk ikkje gå før dei hadde gjeve ein pengesum i pant .
Så snart det vart natt , sende brørne Paulus og Silas av stad til Berøa . Då dei kom dit , gjekk dei bort i den jødiske synagogen .
Jødane der hadde eit edlare sinnelag enn dei i Tessalonika . Dei tok imot Ordet med all godvilje og granska dagleg skriftene og såg etter om alt stemde .
Mange av dei kom då til tru , og det same gjorde ein del framståande greske kvinner og mange greske menn .
Men då jødane i Tessalonika fekk høyra at Paulus forkynte Guds ord i Berøa òg , kom dei dit med og øste opp folk og skremde dei .
Då sende brørne Paulus av stad med ein gong ; han skulle fara ned til kysten . Men Silas og Timoteus vart att .
Dei som følgde Paulus , førte han heilt til Aten og fór så heim att med bod til Silas og Timoteus at dei skulle koma til han så snart dei kunne .
Medan Paulus venta på dei i Aten , vart han opprørt då han såg at byen var overfylt med gudebilete .
I synagogen hadde han samtalar med jødane og med dei som dyrka Gud , og på torget tala han kvar dag med dei han møtte .
Nokre epikureiske og stoiske filosofar gav seg i ordskifte med han , og somme sa : « Kva kan han vel meina , denne pratmakaren ? » Andre sa : « Han er visst ein som forkynner framande gudar . » Det var fordi han forkynte evangeliet om Jesus og oppstoda .
Så tok dei han med seg og førte han til Areopagos og sa : « Kan vi få vita kva slags ny lære du kjem med ?
For det er underlege ting du lèt oss få høyra . Difor vil vi gjerne vita kva dette er for noko . »
For verken atenarane sjølve eller utlendingane som bur der , bruker tida si til anna enn å fortelja og spørja nytt .
Då steig Paulus fram for Areopagosrådet og sa : « Atenske menn ! Eg ser at de på alle måtar er svært religiøse .
For då eg gjekk omkring og såg på heilagdomane dykkar , fann eg eit altar der det stod skrive : ‘ For ein ukjend Gud ’ . Det som de tilbed utan å kjenna , er det eg forkynner dykk .
Gud som har skapt verda og alt som i henne er , han som er herre over himmel og jord , han bur ikkje i tempel som er bygde med hender ,
og lèt seg ikkje tena av menneskehender , som om han skulle trenga noko , han som gjev liv og ande , ja , alt til alle .
Av eitt menneske har han skapt alle folkeslag , han lét dei busetja seg over heile jorda , og han sette faste tider for dei og grenser mellom bustadene deira .
Det gjorde han for at dei skulle søkja Gud , om det kunne lukkast for dei å leita seg fram til han og finna han . Han er då ikkje langt borte frå ein einaste ein av oss .
For i han er det vi lever og rører oss og er til , som òg nokre av dykkar eigne diktarar har sagt : ‘ For vi er hans slekt . ’
Er vi då Guds slekt , må vi ikkje tru at guddomen liknar eit bilete av gull eller sølv eller stein som menneskekunst eller mennesketanke har forma .
Gud har bore over med dei tidene då folk var uvitande . Men no byd han at alle menneske , kvar dei så er , skal venda om .
For han har fastsett ein dag då han vil dømma verda med rettferd , og til det har han innsett ein mann . Det har han stadfest for alle med å reisa han opp frå dei døde . »
Men då dei høyrde om oppstoda frå dei døde , var det somme som spotta , men andre sa : « Vi høyrer deg gjerne tala meir om dette ein annan gong . »
Så gjekk Paulus frå dei .
Men det var nokre som heldt seg til han og kom til tru . Mellom dei var Dionysios frå Areopagosrådet og ei kvinne som heitte Damaris , og nokre andre .
Sidan tok Paulus ut frå Aten og drog til Korint .
Der trefte han ein jøde som heitte Akvilas og var fødd i Pontos . Saman med Priskilla , kona si , var han nyleg komen frå Italia , fordi keisar Claudius hadde gjeve påbod om at alle jødar skulle forlata Roma . Paulus tok inn hos dei ,
og sidan dei dreiv same handverket – dei var teltmakarar – vart han buande der og arbeidde i lag med dei .
Men kvar sabbat tala han med folk i synagogen og overtydde både jødar og grekarar .
Då Silas og Timoteus kom ned frå Makedonia , vigde Paulus seg heilt til forkynninga og vitna for jødane at Jesus var Messias .
Men dei sette seg imot og spotta . Då riste han støvet av kleda sine og sa til dei : « Blodet dykkar skal koma over dykkar eige hovud . Eg er utan skuld . Frå no av går eg til heidningane . »
Så gjekk han derifrå og kom heim til Titius Justus , ein mann som dyrka Gud . Huset hans låg vegg i vegg med synagogen .
Synagogeforstandaren Krispus kom til tru på Herren saman med heile huslyden sin , og mange andre korintarar som høyrde Paulus , trudde og vart døypte .
Ei natt sa Herren til Paulus i eit syn : « Ver ikkje redd ! Du skal ikkje teia , men tala !
Eg er med deg , og ingen skal røra deg eller gjera deg noko vondt , for eg har mykje folk i denne byen . »
Så vart han buande der i eitt år og seks månader og lærte dei Guds ord .
Medan Gallio var guvernør i Akaia , slo jødane seg saman mot Paulus og drog han fram for domstolen .
« Denne mannen » , sa dei , « lokkar folk til å dyrka Gud på ein måte som er i strid med lova . »
Paulus fekk ikkje opna munnen før Gallio sa til jødane : « Hadde det vore eit brotsverk eller ein kjeltringstrek det gjaldt , då hadde eg hatt grunn til å høyra med tolmod på dykk , jødar .
Men er det strid om ord og namn og dykkar eiga lov , så får de greia opp med det sjølve . Eg vil ikkje vera dommar i slike saker . »
Dermed jaga han dei bort frå domstolen .
Då tok alle fatt i synagogeforstandaren Sostenes og banka han opp midt framfor dommarsetet . Men Gallio brydde seg ikkje det minste om det .
Endå ei tid vart Paulus verande der . Så sa han farvel til brørne og segla til Syria saman med Priskilla og Akvilas . Men først klipte han håret i Kenkreæ , for han hadde bunde seg med ein lovnad .
Då dei kom til Efesos , skilde Paulus lag med dei andre . Han gjekk til synagogen og gav seg i samtale med jødane .
Dei bad han vera lenger . Han avslo ,
men då han tok avskil , sa han : « Eg kjem til dykk ein annan gong , om Gud vil . » Så segla han ut frå Efesos .
Då han kom til Cæsarea , gjekk han opp til Jerusalem og helsa på forsamlinga . Så fór han ned til Antiokia .
Der vart han verande ei tid og tok så ut att . Han drog frå stad til stad gjennom Galatia-området og Frygia og styrkte alle læresveinane .
Ein jøde som heitte Apollos , og som ætta frå Aleksandria , kom no til Efesos . Han hadde ordet i si makt og var vel kjend i skriftene .
Apollos hadde fått opplæring om Herrens veg . Han forkynte med stor glød og underviste nøye om Jesus , endå han berre kjende Johannes-dåpen .
Han tok til å tala med frimod i synagogen . Der fekk Priskilla og Akvilas høyra han . Dei tok seg av han og gav han grundigare kjennskap til Guds veg .
Sidan ønskte han å fara over til Akaia , og brørne oppmuntra han til det . Dei skreiv til læresveinane der at dei måtte ta vel imot han . Då han kom dit , vart han ved Guds nåde til stor hjelp for dei som hadde kome til tru .
For med stor kraft sette han jødane på plass når han i ope ordskifte viste ut frå skriftene at Jesus var Messias .
Medan Apollos var i Korint , drog Paulus gjennom innlandet og kom til Efesos . Der møtte han nokre læresveinar
og spurde dei : « Fekk de Den heilage ande då de kom til tru ? » Dei svara : « Vi har ikkje eingong høyrt at det er nokon Heilag Ande . »
« Kva dåp vart de då døypte med ? » spurde han . « Med Johannes-dåpen » , svara dei .
Då sa Paulus : « Johannes døypte med ein dåp til omvending . Han sa til folket at dei skulle tru på den som kom etter han , det er Jesus . »
Då dei høyrde det , lét dei seg døypa til Herren Jesu namn .
Og då Paulus la hendene på dei , kom Den heilage ande over dei . Dei tala i tunger , og dei tala profetisk .
Det var om lag tolv menn i alt .
Sidan gjekk han til synagogen , og der tala han med stort frimod i tre månader . Han samtala med folk og overtydde dei om det som høyrer Guds rike til .
Men det var nokre som gjorde seg harde og ikkje ville tru . Dei tala vondt om Vegen så alle høyrde på . Då braut Paulus med dei og tok læresveinane med . Sidan hadde han kvar dag samtalar i skulen til Tyrannos .
Dette heldt han fram med i to år , så alle som budde i Asia , både jødar og grekarar , fekk høyra Herrens ord .
Gud gjorde uvanlege under gjennom Paulus .
Det hende til og med at folk tok lommeplagg og arbeidsklede som han hadde brukt , og la på dei sjuke . Då sleppte sjukdomen taket , og dei vonde åndene fór ut .
Nokre jødar som reiste omkring og dreiv med åndemaning , freista òg å seia fram Herren Jesu namn over dei som hadde vonde ånder i seg , og sa : « Eg byd dykk ved den Jesus som Paulus forkynner . »
Skevas , ein jødisk overprest , hadde sju søner som dreiv på med dette .
Men den vonde ånda svara dei : « Jesus kjenner eg , og Paulus veit eg om . Men kven er de ? »
Og mannen som hadde den vonde ånda i seg , flaug på dei , overmanna dei alle og skamfór dei , så dei måtte rømma ut or huset , nakne og såra .
Dette vart kjent for alle som budde i Efesos , både jødar og grekarar . Det kom redsle over dei alle , og Herren Jesu namn vart lovprisa .
Mange av dei truande kom og skrifta og fortalde kva dei hadde gjort .
Og mange av dei som hadde fare med svartekunster , kom med bøkene sine og brende dei for auga på alle . Dei rekna ut kva bøkene var verde , og kom til at det var 50 000 sølvpengar .
Såleis breidde Ordet seg ut og fekk stor framgang ved Herrens makt .
Då alt dette var fullført , sette Paulus seg føre å dra gjennom Makedonia og Akaia og heilt til Jerusalem . Og han sa : « Når eg har vore der , må eg reisa til Roma òg . »
Så sende han Timoteus og Erastos , to av dei som stod i tenesta saman med han , til Makedonia . Sjølv vart han verande endå ei tid i Asia .
På den tida vart det ei stor uro om Vegen .
Ein sølvsmed som heitte Demetrios , laga Artemis-tempel av sølv og hjelpte handverkarane til god inntekt .
Ein dag kalla han saman både dei og arbeidarane som dreiv med dette , og sa : « Godt folk ! De veit at velstanden vår kjem frå dette arbeidet .
Men no kan de både sjå og høyra korleis denne Paulus overtalar menneske i store mengder og fører dei vill , ikkje berre her i Efesos , men i mest heile Asia . Han seier at gudar som er laga av menneskehender , ikkje er gudar .
Det er fare for at yrket vårt får dårleg ord på seg , men verre er det at tempelet til Artemis , den store gudinna vår , kan bli rekna for ingen ting , og at ho som heile Asia , ja , heile verda dyrkar , kan koma til å mista sitt velde . »
Då dei høyrde det , vart dei rasande og ropa : « Stor er efesargudinna Artemis ! »
Uroa breidde seg over heile byen , og alle som ein storma av stad til teateret og drog med seg Gaius og Aristarkos , to makedonarar som hadde følgt Paulus på reisa .
Paulus ville gå inn i folkehopen , men læresveinane hindra han .
Nokre av dei høgste embetsmennene i provinsen , som var mellom venene hans , sende òg bod til han at han ikkje måtte våga seg inn i teateret .
Forsamlinga var no i fullt opprør . Somme skreik éin ting , andre noko anna , og dei fleste visste ikkje eingong kvifor dei hadde kome saman .
Då skuva jødane fram ein mann som heitte Aleksander , og nokre i flokken sette han inn i saka . Aleksander gjorde teikn med handa og ville halda ein forsvarstale til folket .
Men då dei skjøna at han var jøde , skreik dei alle i kor i to samfulle timar : « Stor er efesargudinna Artemis ! »
Men byskrivaren roa folkehopen og sa : « Efesarar , finst det noko menneske som ikkje veit at efesarbyen er sett til vaktar for tempelet til den store Artemis og steinen som har falle ned frå himmelen ?
Dette kan ingen nekta , og difor bør de no vera rolege og ikkje fara for brått fram .
No har de ført hit desse mennene som verken er tempelranarar eller har spotta gudinna vår .
Vil Demetrios og handverkarane hans reisa sak mot nokon , så har vi dei vanlege rettsmøta , og vi har våre guvernørar . Partane kan stemna kvarandre for retten .
Og har de noko anna å krevja , skal det bli avgjort på det lovlege folketinget .
Etter det som har hendt i dag , kan vi lett bli klaga for opprør . Og vi har ingen ting å visa til om nokon krev oss til rekneskap for dette oppstyret . » Med desse orda fekk han folkehopen til å skiljast .

Då ståket hadde stilna , sende Paulus bod etter læresveinane og sette mot i dei . Så bad han farvel og tok ut for å dra til Makedonia .
På reisa gjennom desse bygdene tala han mykje og sette mot i dei òg . Han kom til Hellas ,
og der vart han verande i tre månader . Då han skulle segla derifrå og til Syria , fekk jødane til ei samansverjing mot han . Difor sette han seg føre å venda attende gjennom Makedonia .
Saman med han på ferda var Sopatros frå Berøa , son til Pyrros , Aristarkos og Sekundus frå Tessalonika , Gaius frå Derbe , Timoteus , og frå Asia Tykikos og Trofimos .
Desse fór føre og venta på oss i Troas .
Vi andre segla ut frå Filippi straks etter høgtida med usyra brød , og fem dagar etter møtte vi dei i Troas . Der vart vi verande ei veke .
Første dagen i veka var vi samla for å bryta brødet . Paulus tala til dei , og han heldt på heilt til midnatt , sidan han skulle reisa dagen etter .
Det var mange lamper i den salen ovanpå der vi var samla .
Ein ung gut som heitte Evtykos , sat i vindauget . Då Paulus tala så lenge , fall han i djup søvn og datt ut gjennom vindauget frå tredje høgda . Han var død då dei tok han opp .
Men Paulus gjekk ned , bøygde seg over han , slo armane kring han og sa : « Ver ikkje redde ! Det er liv i han . »
Så gjekk han opp att , braut brødet og åt , og tala endå lenge , heilt til det lysna . Då drog han av stad .
Dei leidde guten heim i live , og det var til useieleg trøyst for dei .
Vi gjekk i førevegen om bord i skipet og segla til Assos . Paulus hadde sagt frå at vi skulle ta han med der , for sjølv ville han gå til fots .
Då han møtte oss i Assos , tok vi han om bord og fór så til Mityléne .
Dagen etter segla vi derifrå og kom på høgd med Kios . Andre dagen heldt vi fram til Samos , og dagen deretter nådde vi Miletos .
For Paulus hadde sett seg føre å segla utanom Efesos , så han ikkje skulle bli hefta i Asia . Han skunda på for å nå fram til Jerusalem til pinsedagen , om det var råd .
Frå Miletos sende han bod til Efesos og kalla til seg dei eldste i forsamlinga .
Og då dei kom , tala han til dei : « De veit korleis eg har levd all den tid eg har vore saman med dykk , frå den første dagen eg sette foten i Asia .
Eg har tent Herren audmjukt og med tårer i alle dei prøvingar som jødane har ført over meg med dei vonde planane sine .
De veit at eg ikkje har halde att noko av det som kunne gagna dykk , men eg har forkynt for dykk og undervist dykk både ute blant folket og i heimane .
Eg har vitna for både jødar og grekarar om omvendinga til Gud og trua på vår Herre Jesus .
Og no fer eg til Jerusalem , bunden av Anden . Kva som skal møta meg der , veit eg ikkje .
Eg veit berre at Den heilage ande vitnar for meg i by etter by at det ventar meg lenkjer og forfølging .
Men for meg er ikkje liv eller død verdt å snakka om , berre eg kan fullføra løpet og den tenesta eg fekk av Herren Jesus : å vitna om evangeliet om Guds nåde .
Og no veit eg at de aldri meir skal sjå andletet mitt , alle de som eg har vore saman med og forkynt Riket for .
Difor vitnar eg for dykk på denne dagen at eg er utan skuld om nokon taper sitt liv ,
for ikkje på nokon måte har eg forsømt å forkynna heile Guds plan og vilje .
Ta vare på dykk sjølve og på heile den flokken som Den heilage ande har sett dykk til å vera tilsynsmenn for ! Ver hyrdingar for Guds forsamling , som han vann med sitt eige blod .
For eg veit at når eg er borte , vil det koma inn iblant dykk grådige ulvar som ikkje sparer flokken .
Og mellom dykk sjølve skal det stå fram menn som fer med falsk lære og vil lokka læresveinane med seg .
Så vak då , og kom i hug at eg i tre år , natt og dag , med tårer i auga , ikkje heldt opp med å rettleia kvar einaste ein .
Og no gjev eg dykk over til Gud og hans nådeord , som har kraft til å byggja opp og gje dykk arv saman med alle dei som er helga .
Eg har aldri trakta etter sølv eller gull eller klede frå noko menneske .
De veit sjølve at desse hendene har sørgt for det vi trong , både eg og dei som var med meg .
Alltid har eg vist dykk at vi må arbeida slik , så vi kan ta oss av dei veike . Lat oss minnast Herren Jesu ord : ‘ Det er sælare å gje enn å få . ’ »
Då han hadde sagt dette , bøygde han kne saman med dei alle og bad .
Då brast dei alle i gråt , og dei fall Paulus om halsen og kyste han .
Det som gav dei mest sorg , var det han hadde sagt om at dei aldri meir skulle sjå han att . Så følgde dei han til skipet .
Då vi hadde rive oss laus frå dei , la vi frå land og segla beint til Kos , dagen etter til Rodos og derifrå til Patara .
Der fann vi eit skip som skulle over til Fønikia . Vi gjekk om bord og la ut att .
Då vi fekk Kypros i syne , heldt vi til høgre for øya og segla mot Syria . I Tyros la vi til land , for skipet skulle lossa .
Vi leita opp læresveinane og vart verande der i sju dagar . Drivne av Anden sa dei til Paulus at han ikkje måtte dra opp til Jerusalem .
Då dagane våre der var til ende , heldt vi fram på reisa . Alle følgde oss ut av byen , med koner og born . På stranda bøygde vi kne og bad
før vi sa farvel til kvarandre . Vi gjekk om bord i skipet , og dei vende heim att .
Så fór vi frå Tyros til Ptolemais og hadde då fullført sjøferda . Vi helsa på syskena der og var ein dag hos dei .
Dagen etter drog vi derifrå og kom til Cæsarea . Der tok vi inn hos evangelisten Filip , ein av dei sju , og vart buande hos han .
Han hadde fire ugifte døtrer som hadde profetgåve .
Som vi no vart verande der nokre dagar , kom det ned frå Judea ein profet som heitte Agabos .
Han kom til oss , tok beltet til Paulus , batt hendene og føtene sine med det og sa : « Så seier Den heilage ande : Den mannen som eig dette beltet , skal jødane i Jerusalem binda slik og gje i hendene på heidningane . »
Då vi høyrde det , bad vi Paulus , både vi og dei som budde der , at han ikkje måtte dra opp til Jerusalem .
Men Paulus svara : « Kvifor græt de og gjer meg tung om hjartet ? Eg er klar , ikkje berre til å la meg binda , men òg til å døy i Jerusalem for Herren Jesu namn . »
Og sidan han ikkje lét seg overtala , roa vi oss og sa : « Lat Herrens vilje råda ! »
Etter desse dagane gjorde vi oss ferdige og drog opp til Jerusalem .
Nokre av læresveinane i Cæsarea slo lag med oss og følgde oss til Mnason frå Kypros , ein av dei aller første læresveinane . Hos han skulle vi bu .
Vi kom til Jerusalem , og syskena der tok imot oss med glede .
Dagen etter gjekk Paulus saman med oss til Jakob , der alle dei eldste var samla .
Han helsa på dei og fortalde nøye om det Gud hadde gjort mellom heidningane gjennom hans teneste .
Då dei høyrde det , lova dei Gud . Så sa dei til han : « Du veit , bror , at mange tusen jødar er komne til tru , og alle brenn dei for lova .
Men no har dei høyrt om deg at du lærer alle jødar som bur mellom heidningane , å venda seg frå Moses , og at du seier at dei ikkje skal omskjera borna sine og ikkje leva etter dei gamle skikkane .
Kva skal vi gjera ? Alle kjem til å få høyra at du er komen .
Gjer no det vi seier deg . Her er fire menn som har bunde seg med ein lovnad .
Ta dei med deg og lat deg reinsa saman med dei . Og ber så kostnaden med dette , slik at dei kan raka hovudet . Då skjønar alle at det ikkje er noko i det dei har høyrt om deg , men at du òg lever slik at du held lova .
Når det gjeld dei heidningkristne , har vi skrive til dei og sagt at dei skal halda seg frå kjøt som er ofra til avgudar , frå blod , frå kjøt av kvelte dyr og frå hor . »
Dagen etter tok Paulus mennene med seg og lét seg reinsa saman med dei . Sidan gjekk han opp i tempelet og sa ifrå når reinsingsdagane var omme og offeret skulle berast fram for kvar av dei .
Då det leid mot slutten av dei sju dagane , fekk jødane frå Asia sjå han på tempelplassen . Dei øste opp heile folkehopen , la hand på han
og skreik : « Israelittar , kom og hjelp ! Her er den mannen som overalt lærer alle slikt som er imot folket og lova og denne staden . No har han til og med teke grekarar med seg inn i tempelet og vanhelga denne heilage staden . »
For dei hadde alt sett Trofimos frå Efesos saman med han i byen , og så trudde dei at Paulus hadde teke han med seg til tempelet .
Uroa breidde seg over heile byen , og folk stima saman . Dei tok Paulus og drog han bort frå tempelplassen , og med det same vart portane stengde .
Dei heldt på og ville slå han i hel då kommandanten for vaktstyrken fekk melding om at heile Jerusalem var i opprør .
Han tok straks med seg soldatar og offiserar og sprang ned til dei . Då dei såg kommandanten og soldatane , heldt dei opp med å slå Paulus .
Kommandanten gjekk borttil , lét mennene sine gripa Paulus og baud at han skulle bindast med to lenkjer . Så spurde han Paulus kven han var og kva han hadde gjort .
Men i folkehopen ropa somme eitt og somme noko anna , og då det var slikt ståk at han ikkje kunne få skikkeleg greie på noko som helst , baud han at Paulus skulle førast inn i borga .
Då dei kom til trappa , trengde hopen så hardt på at soldatane måtte bera han ,
for heile folkemengda følgde etter og skreik : « Bort med han ! »
Då dei skulle til å gå inn i borga , sa Paulus til kommandanten : « Får eg lov til å seia deg noko ? » Han svara : « Kan du gresk ?
Så er du då ikkje den egyptaren som for ei tid sidan gjorde opprør og førte dei fire tusen knivmennene ut i øydemarka ? »
« Eg er jøde » , sa Paulus , « og borgar av Tarsos , ein ikkje ukjend by i Kilikia . Eg bed deg : Lat meg få tala til folket ! »
Det fekk han lov til , og Paulus steig fram på trappa og gav teikn til folket med handa . Då det vart heilt stilt , tala han til dei på hebraisk :
« Brør og fedrar ! Høyr på det eg no har å seia til mitt forsvar ! »
Då dei høyrde at han tala til dei på hebraisk , vart det endå stillare . Og han heldt fram :
« Eg er jøde , fødd i Tarsos i Kilikia , men oppvaksen her i byen . Ved Gamaliels føter har eg fått grundig opplæring i fedrelova , og eg var like brennande for Gud som de alle er det i dag .
Eg har bunde både kvinner og menn og fått dei kasta i fengsel , ja , til døden har eg forfølgt dei som heldt seg til denne Vegen .
Det kan eg ta øvstepresten og heile Rådet til vitne på . Dei gav meg brev til brørne i Damaskus , og eg drog dit for å leggja òg dei som var der , i lenkjer og føra dei til Jerusalem for å få dei straffa .
Men då eg var på vegen og nærma meg Damaskus ved middagstid , hende det brått at eit sterkt lys frå himmelen stråla omkring meg .
Eg fall til jorda og høyrde ei røyst som sa : ‘ Saul , Saul , kvifor forfølgjer du meg ? ’
‘ Kven er du , Herre ? ’ spurde eg . Han sa til meg : ‘ Eg er Jesus frå Nasaret , han som du forfølgjer . ’
Dei som var med meg , såg lyset , men høyrde ikkje røysta som tala til meg .
‘ Kva skal eg gjera , Herre ? ’ spurde eg . Og Herren svara : ‘ Reis deg opp og gå inn i Damaskus ! Der skal dei seia deg alt det du er sett til å gjera . ’
Eg kunne ikkje sjå , så sterk hadde glansen av lyset vore . Men dei som var med meg , tok meg i handa og leidde meg inn til Damaskus .
Ananias , ein from mann som levde etter lova og hadde godt ord på seg hos alle jødane der ,
kom til meg og stod framfor meg og sa : ‘ Saul , bror , du skal få att synet ! ’ Og i same stunda fekk eg att synet og kunne sjå han .
Då sa Ananias : ‘ Våre fedrars Gud har valt deg ut til å kjenna hans vilje og sjå Den rettferdige og høyra røysta frå hans munn .
For du skal vera hans vitne for alle menneske om det du har sett og høyrt .
Så kvifor nøler du no ? Kom og lat deg døypa og få syndene dine vaska av , medan du kallar på hans namn ! ’
Sidan , då eg var komen tilbake til Jerusalem og bad i tempelet , kom eg i ekstase .
Eg såg Herren , og han sa til meg : ‘ Skund deg ! Far bort frå Jerusalem så fort du kan ! For dei kjem ikkje til å ta imot vitnemålet ditt om meg . ’
‘ Herre ’ , svara eg , ‘ dei veit sjølve at eg rundt om i synagogane fekk kasta dei som trudde på deg , i fengsel og lét dei bli piska .
Og då blodet til Stefanus rann , han som var vitnet ditt , stod eg òg der . Eg var samd med dei som drap han , og tok vare på kappene deira . ’
Då sa Herren til meg : ‘ Ta i veg ! Eg vil senda deg til heidningfolk langt borte . ’ »
Så lenge lydde dei på han . Men då dei høyrde dette ordet , sette dei i å ropa : « Drep han ! Ein slik mann burde ikkje få leva på jorda ! »
Og dei skreik og veiva med kappene sine og kasta støv opp i lufta .
Då lét kommandanten Paulus bli ført inn i borga og baud at han skulle forhøyrast med piskeslag , så han kunne få vita kvifor dei hadde ropa slik imot han .
Men då dei hadde bunde Paulus og skulle til å piska han , sa Paulus til offiseren som stod der : « Har de lov til å piska ein romersk borgar , og det utan dom ? »
Då offiseren høyrde det , gjekk han til kommandanten og sa frå : « Kva er det du tenkjer på ? Denne mannen er romersk borgar ! »
Kommandanten gjekk ut til Paulus og sa : « Sei meg , er du romersk borgar ? » « Ja » , svara han .
« Eg har kjøpt denne borgarretten for ein stor pengesum » , sa kommandanten . « Eg er fødd til han » , svara Paulus .
Dei som skulle forhøyra han , gjekk då frå han med ein gong . Og kommandanten vart redd då han skjøna at han hadde bunde ein romersk borgar .
Dagen etter ville kommandanten ha full greie på kva det var jødane klaga han for . Difor løyste han Paulus og baud at overprestane og heile Rådet skulle koma saman . Så henta han Paulus og førte han fram for dei .



Paulus feste auga på Rådet og sa : « Brør , med godt samvit har eg til denne dag levd for Gud . »
« Slå han på munnen ! » sa Ananias , øvstepresten , til dei som stod der .
Då sa Paulus til han : « Gud skal slå deg , din kalka vegg ! Her sit du og skal dømma meg etter lova , og så byd du imot lova at dei skal slå meg . »
« Skjeller du ut Guds øvsteprest ? » sa dei som stod der .
« Eg visste ikkje , brør , at han var øvsteprest » , svara Paulus . « For det står skrive : Ein fyrste i folket ditt skal du ikkje forbanna . »
Sidan Paulus visste at somme av dei som sat i Rådet , var saddukearar og somme farisearar , ropa han ut : « Brør , eg er farisear og son til farisearar . Og eg blir klaga fordi eg har den vona at dei døde skal stå opp . »
Ikkje før hadde han sagt det , så vart det strid mellom farisearar og saddukearar , og flokken delte seg .
For saddukearane seier at oppstoda ikkje finst , og heller ikkje englar og ånder , men farisearane trur på alt dette .
No vart det roping og skriking , og nokre av dei skriftlærde av farisearane reiste seg og sa sterkt imot : « Vi finn ikkje noko gale hos denne mannen . Tenk om det var ei ånd eller ein engel som tala til han ? »
Striden vart så hard at kommandanten var redd dei kunne slita Paulus sund . Difor baud han soldatane gå ned og riva Paulus frå dei og føra han inn i borga .
Natta etter stod Herren framfor han og sa : « Ver frimodig ! Som du har vitna om meg i Jerusalem , må du òg vitna i Roma . »
Då det vart dag , slo jødane seg saman og svor på at dei verken skulle eta eller drikka før dei hadde drepe Paulus .
Meir enn førti mann var med i denne samansverjinga .
Dei gjekk til overprestane og dei eldste og sa : « Vi har svore på at vi ikkje skal smaka mat før vi har drepe Paulus .
Gå no saman med Rådet og send ei melding til kommandanten . Be han føra Paulus ned til dykk . Lat som om de vil granska saka hans nøyare . Så står vi ferdige til å drepa han før han kjem fram . »
Men systerson til Paulus fekk høyra om dette bakhaldet , og han gjekk opp i borga og fortalde det til Paulus .
Då sende Paulus bod etter ein av offiserane og sa : « Før denne unge guten til kommandanten ! Han har noko å fortelja . »
Offiseren tok han med seg til kommandanten og sa : « Fangen Paulus kalla på meg og bad meg føra denne unge guten til deg . Han har noko å seia deg . »
Kommandanten tok guten i handa , leidde han til sides og spurde : « Kva er det du har å fortelja meg ? »
Han svara : « Jødane har avtala at dei i morgon skal be deg føra Paulus ned til Rådet . Dei skal lata som om dei vil granska saka hans nøyare .
Men du må ikkje la deg overtala ! For meir enn førti av dei ligg og lurer på han . Dei har svore på at dei verken skal eta eller drikka før dei har drepe han . No held dei seg klare og ventar berre på ein lovnad frå deg . »
Kommandanten lét guten gå , men baud han strengt : « Fortel ikkje nokon at du har late meg få vita dette . »
Så kalla han til seg to av offiserane og sa : « Ta to hundre soldatar , saman med sytti ryttarar og to hundre lettvæpna menn , og lat dei halda seg ferdige til å fara til Cæsarea etter den tredje timen i natt !
Og sørg for ridedyr , så dei kan få Paulus trygt fram til landshovdingen Feliks . »
Så skreiv han dette brevet :
« Claudius Lysias helsar den vørde landshovdingen Feliks .
Denne mannen hadde jødane gripe , og dei heldt på å drepa han . Men eg kom med soldatane og fria han ut , for eg fekk vita at han var romersk borgar .
Sidan eg gjerne ville få greie på kva dei klaga han for , førte eg han fram for Rådet deira .
Eg fann då ut at skuldinga mot han gjaldt nokre spørsmål i lova deira , og at han ikkje var skulda for noko som han kunne dømmast til død eller fengsel for .
Men sidan eg har fått melding om at dei har planlagt eit overfall på mannen , sender eg han direkte til deg . Og eg har sagt frå til klagarane at dei får venda seg til deg i denne saka . »
Soldatane gjorde som dei hadde fått påbod om : Dei tok Paulus og førte han til Antipatris om natta .
Dagen etter vende dei attende til borga og lét ryttarane fara vidare med han .
Så snart dei kom til Cæsarea , lét dei landshovdingen få brevet og førte Paulus fram for han .
Han las brevet og spurde kva provins han var ifrå . Og då han fekk vita at det var Kilikia ,
sa han : « Eg skal forhøyra deg når klagarane dine kjem . » Så baud han at Paulus skulle haldast i varetekt i slottsborga til Herodes .

Fem dagar etter kom øvstepresten Ananias dit saman med nokre av dei eldste og ein sakførar som heitte Tertullus . Dei skulle leggja skuldinga mot Paulus fram for landshovdingen .
Paulus vart henta , og Tertullus tok til med skuldinga : « Takka vere deg , vørde Feliks , er det ro og fred alle stader , og dette folket har fått betre kår på grunn av ditt kloke styre .
I djup takksemd tek vi imot dette , alltid og alle stader .
Men for å ikkje hefta deg lenge bed eg om at du , velvillig som du er , vil høyra på oss ei lita stund .
Det har vist seg at denne mannen er ein rein pest . Han skaper uro mellom alle jødar i heile verda og er førar for nasarearsekta .
Han har til og med freista å vanhelga tempelet , og det var der vi greip han . { { Vi ville dømma han etter lova vår ,
men då kom kommandanten Lysias til , tok han med vald og makt ut av hendene våre og førte han bort .
Dei som klaga på han , fekk høyra at dei skulle gå til deg . } } No kan du sjølv forhøyra han om alt dette , så får du greie på kva det er vi klagar han for . »
Jødane støtta han og sa at såleis var det .
Då gav landshovdingen eit teikn til Paulus , som tok ordet og sa : « Eg veit at du har vore dommar for dette folket i mange år . Difor er det med frimod eg forsvarar meg .
Du kan lett få stadfest at det ikkje er meir enn tolv dagar sidan eg reiste opp til Jerusalem for å tilbe .
Og ingen har sett meg diskutera med nokon eller eggja opp folk , verken i tempelet eller i synagogane eller nokon annan stad i byen .
Dei kan heller ikkje prova det dei no klagar meg for .
Men det vedgår eg : Eg dyrkar våre fedrars Gud gjennom å følgja Vegen , som dei kallar ei sektlære . For eg trur alt det som er skrive i lova og profetane ,
og eg har den same von til Gud som desse har : at rettferdige og urettferdige ein gong skal stå opp frå dei døde .
Difor legg eg vinn på alltid å ha eit reint samvit for Gud og menneske .
Etter mange år kom eg for å gje ei gåve til dei fattige i folket mitt og for å ofra .
Då var det dei fann meg i tempelet , der eg hadde late meg reinsa . Eg samla ikkje folk om meg og laga ikkje uro .
Men nokre jødar frå Asia såg meg , og det var dei som burde ha møtt fram for deg og kome med skuldingar , om dei hadde hatt nokon .
Eller så bør dei som står her , sjølve seia kva dei fann meg skuldig i då eg stod for Rådet .
Det kan vel ikkje berre vera for det eine ordet eg ropa ut då eg stod framfor dei : ‘ Det er for oppstoda frå dei døde eg står for retten her i dag . ’ »
Feliks hadde god kjennskap til Vegen . Han utsette saka og sa : « Når kommandanten Lysias kjem , skal eg ta saka opp til doms . »
Så gav han offiseren påbod om at Paulus skulle haldast i mild varetekt , og at ingen av hans eigne måtte hindrast i å vera han til hjelp .
Nokre dagar seinare kom Feliks , i lag med Drusilla , kona si , som var jøde . Han sende bod etter Paulus og høyrde på medan han tala om trua på Jesus Kristus .
Men då han tala om rettferd og sjølvdisiplin og om dommen som skal koma , vart Feliks skremd og sa : « Det er nok for i dag . Gå no ! Når eg får tid , skal eg kalla deg hit att . »
Feliks gjorde seg òg håp om å få pengar av Paulus . Difor sende han gong på gong bod etter han og samtala med han .
Så gjekk det to år , og Feliks fekk Porkius Festus til ettermann . Men Feliks ville gjerne vinna velvilje hos jødane og lét Paulus sitja i fengsel .

Tre dagar etter at Festus var komen til provinsen , drog han frå Cæsarea og opp til Jerusalem .
Overprestane og dei fremste av jødane møtte då fram hos han med skuldingar mot Paulus . Og dei bad han
gjera dei den tenesta å senda Paulus til Jerusalem , for dei ville leggja seg i bakhald og drepa han på vegen .
Men Festus svara at Paulus skulle haldast i varetekt i Cæsarea , og at han sjølv snart skulle tilbake dit .
« Så kan dei av dykk som har fullmakt til det » , sa han , « vera med og leggja fram skuldinga , om det er noko gale med mannen » .
Han hadde ikkje vore der meir enn åtte–ti dagar , så drog han ned til Cæsarea . Dagen etter sette han seg i dommarsetet og baud at Paulus skulle førast fram .
Straks han kom inn , stilte dei seg omkring han , dei jødane som var komne ned frå Jerusalem , og dei sette fram mange harde skuldingar som dei ikkje kunne føra prov for .
Paulus forsvara seg og sa : « Eg har ikkje forbrote meg , korkje mot lova til jødane eller mot tempelet eller mot keisaren . »
Festus ville gjerne gjera jødane til lags . Difor sa han til Paulus : « Er du villig til å dra opp til Jerusalem og få saka avgjord der , med meg som dommar ? »
Men Paulus svara : « Eg står for domstolen til keisaren , og det er her eg skal dømmast . Mot jødane har eg ingen urett gjort , det veit du godt .
Er eg skuldig i noko som fortener dødsstraff , bed eg ikkje om å få sleppa å døy . Men er det ikkje noko i det som desse mennene klagar meg for , så kan ingen gje meg over til dei . Eg ankar saka mi inn for keisaren . »
Festus drøfte saka med rådgjevarane sine og sa frå : « Du har anka til keisaren , og til keisaren skal du fara . »
Nokre dagar etter kom kong Agrippa og Berenike til Cæsarea for å helsa på Festus .
Då dei vart verande i fleire dagar , fortalde Festus kongen om saka til Paulus : « Det er ein mann her » , sa han , « som Feliks har late etter seg i fengselet .
Då eg kom til Jerusalem , møtte overprestane og dei eldste hos jødane fram med skuldingar mot han og bad om å få han dømd .
Eg svara at romarane ikkje har for vane å utlevera nokon som er klaga , før han har møtt klagarane og fått høve til å forsvara seg mot skuldinga .
Så kom dei saman her , og eg lét dei ikkje venta lenge . Alt dagen etter sette eg meg i dommarsetet og baud at mannen skulle førast fram .
Klagarane samla seg omkring han , men dei kom ikkje med skuldingar om brotsverk , som eg hadde venta .
Dei var berre usamde med han om nokre spørsmål i deira eigen religion og om ein som heitte Jesus . Han er død , men Paulus påstår at han lever .
Eg visste ikkje korleis eg skulle greia ut denne saka , og spurde om han kunne tenkja seg å fara til Jerusalem og få dom der .
Men Paulus anka og ville sitja i varetekt til den høge keisaren kunne avgjera saka . Difor baud eg at han skulle bli sitjande til eg får sendt han til keisaren . »
« Den mannen har eg òg hug til å høyra » , sa Agrippa . « I morgon skal du få høyra han » , svara Festus .
Dagen etter kom Agrippa og Berenike i full stas og steig inn i audienssalen saman med dei øvste offiserane og dei fremste mennene i byen . På ordre frå Festus vart Paulus ført inn .
Så tok Festus ordet og sa : « Kong Agrippa og alle de som er samla her ! Her ser de den mannen som har fått heile jødefolket til å venda seg til meg , både i Jerusalem og her . Dei ropar og krev at han ikkje skal få leva lenger .
Eg skjøna at han ikkje hadde gjort noko som fortener dødsstraff . Men då han anka til den høge keisaren , sette eg meg føre å senda han dit .
No har eg ikkje noko påliteleg å skriva til majesteten . Difor fører eg han fram for dykk , først og fremst for deg , kong Agrippa , så eg etter forhøyret kan vita kva eg skal skriva .
For eg finn det meiningslaust å senda ein fange av stad utan å gjera greie for skuldinga mot han . »
Så sa Agrippa til Paulus : « Du kan få lov til å svara for deg . » Paulus lyfte handa og tok til med forsvaret :
« Eg held det for ei lukke at det er framfor deg , kong Agrippa , eg i dag skal forsvara meg mot alt det som jødar skuldar meg for ,
sidan du kjenner så vel alle skikkar og stridsspørsmål hos jødane . Difor bed eg deg om å høyra på meg med tolmod .
Heilt frå barndomen har eg budd mellom folket mitt og i Jerusalem , og alle jødar veit korleis livet mitt har vore .
Dei kjenner meg frå før , om dei berre vil vitna om det , og veit at eg har levd som farisear og høyrt til den strengaste retninga i religionen vår .
Og no står eg her og skal dømmast fordi eg set mi von til den lovnaden Gud gav fedrane våre ,
den lovnaden som det tolvætta folket vårt vonar å sjå oppfylt – difor er dei uthaldande og dyrkar Gud natt og dag . For denne vona , konge , kjem jødar med skuldingar mot meg .
Kvifor blir det rekna som utruleg hos dykk at Gud vekkjer opp døde ?
Eg tykte sjølv ein gong at det var ei plikt å strida av all kraft mot nasarearen Jesu namn .
Og det gjorde eg i Jerusalem . Eg fekk fullmakt frå overprestane og kasta mange av dei heilage i fengsel . Var det tale om å avretta dei , røysta eg for .
Rundt omkring i alle synagogane fekk eg dei ofte straffa for å tvinga dei til å spotta . Og rasande som eg var , forfølgde eg dei heilt til byar i utlandet .
Medan dette stod på , fór eg ein gong til Damaskus med fullmakt og oppdrag frå overprestane .
På den ferda , konge , såg eg midt på dagen eit lys frå himmelen , klårare enn sola . Det stråla omkring meg og dei som var i lag med meg .
Vi fall alle til jorda , og eg høyrde ei røyst som sa til meg på hebraisk : ‘ Saul , Saul , kvifor forfølgjer du meg ? Det blir hardt for deg å stampa mot brodden ! ’
‘ Kven er du , Herre ? ’ spurde eg . Og Herren svara : ‘ Eg er Jesus , han som du forfølgjer .
Men reis deg opp og stå på føtene ! Eg har synt meg for deg fordi eg vil velja deg ut til tenar og til vitne , både om det du har sett av meg , og om det du sidan skal få sjå ,
når eg bergar deg ut frå ditt eige folk og frå alle heidningfolka . Eg sender deg til dei
for å opna auga deira , så dei vender om frå mørker til lys , frå Satans makt til Gud , og får tilgjeving for syndene og arverett saman med dei som har vorte helga ved trua på meg . ’
Og difor , kong Agrippa , har eg ikkje vore ulydig mot det himmelske synet .
Tvert om har eg forkynt , først i Damaskus og Jerusalem , sidan i heile Judea og for heidningfolka , at dei må skifta sinn og venda om til Gud og gjera gjerningar som svarar til omvendinga .
Difor var det at nokre jødar greip meg i tempelet og ville drepa meg .
Men til denne dag har Gud hjelpt meg , og no står eg her og vitnar for høg og låg , og eg seier ikkje anna enn det som profetane og Moses sa skulle henda :
at Messias skulle lida , at han skulle vera den første som stod opp frå dei døde , og at han sidan skulle forkynna lyset både for vårt folk og for heidningfolka . »
Då han kom til desse orda i forsvarstalen , ropa Festus høgt : « Du er frå sans og samling , Paulus ! Den store lærdomen din fører deg frå forstanden . »
Men Paulus svara : « Eg er ikkje frå forstanden , vørde Festus . Alt det eg seier , er sant og vel gjennomtenkt .
Kongen kjenner til desse tinga ; difor talar eg så frimodig til han . Eg kan ikkje tru at noko av dette er ukjent for han . Det har då ikkje gått føre seg i ein avkrok .
Trur du profetane , kong Agrippa ? Eg veit at du trur . »
Då sa Agrippa til Paulus : « Det er like før du får overtala meg til å bli ein kristen . »
Paulus svara : « Like før eller lenge att , det er mitt ønske til Gud at både du og alle som høyrer meg i dag , må bli som eg , men utan desse lenkjene . »
Så reiste kongen seg saman med landshovdingen og Berenike og dei andre som sat der .
Då dei hadde trekt seg tilbake , tala dei med kvarandre og sa : « Den mannen gjer ikkje noko som han fortener dødsstraff eller fengsel for . »
Og Agrippa sa til Festus : « Han kunne ha vorte sett fri om han ikkje hadde anka til keisaren . »

Då det var avgjort at vi skulle segla til Italia , gav dei Paulus og nokre andre fangar over til ein offiser med namnet Julius frå Den keisarlege hæravdelinga .
Vi gjekk om bord i eit skip frå Adramyttium som skulle til hamnene i Asia , og la så ut . Saman med oss var makedonaren Aristarkos frå Tessalonika .
Dagen etter la vi til land i Sidon . Julius var venleg mot Paulus og gav han lov til å vitja venene sine og nyta godt av deira omsorg .
Vi sette til havs att og segla i le av Kypros , fordi vinden bar imot .
Så segla vi over havstykket utanfor Kilikia og Pamfylia og kom til Myra i Lykia .
Der fann offiseren eit skip frå Aleksandria som skulle til Italia , og han sette oss om bord i det .
I mange dagar gjekk det smått framover , og vi greidde så vidt å koma på høgd med Knidos . Då vi ikkje kunne koma lenger for vinden , heldt vi sør , i le av Kreta ved Salmone-neset .
Det greidde vi så vidt å segla rundt og kom til ein stad som dei kallar « Gode hamner » , ikkje langt frå ein by som heiter Lasea .
No hadde det gått lang tid , og det var ikkje lenger trygt å ferdast på sjøen , for det leid alt over fastedagen . Difor åtvara Paulus dei
og sa : « Eg ser at vi kan koma til å mista ikkje berre skip og last , men livet med , om vi fer lenger . »
Men offiseren trudde meir på kapteinen og skipsreiaren enn på det Paulus sa .
Og sidan det var ei ulagleg hamn for vinteropplag , heldt dei fleste på at dei skulle segla ut derifrå og freista å nå Føniks og liggja der vinteren over . Denne hamna på Kreta vender mot sørvest og nordvest .
Då det så tok til å blåsa litt frå sør , tenkte dei at dei kunne fullføra planen . Dei letta anker og segla nær land langs Kreta .
Men det var ikkje lenge før ein kvervelvind frå nordaust , Evrakýlon , som dei kallar han , kom kastande inne frå øya .
Skipet vart rive med . Det var ikkje råd å halda det opp mot vinden , så vi gav opp og lét oss driva .
Då vi kom i livd av ei lita øy som heiter Kauda , var det så vidt vi greidde å berga skipsbåten .
Etter at dei hadde fått han om bord , tok dei i bruk naudutstyret og surra skipet med tau . No var dei redde at dei kunne driva av mot Syrtebankane . Difor senka dei råa , og slik fór dei vidare .
Men stormen rasa framleis , og dagen etter tok dei til å hiva lasta på sjøen .
Tredje dagen kasta dei med eigne hender skipsutstyret over bord .
På mange dagar hadde korkje sol eller stjerner vore å sjå , og då det harde uvêret heldt fram , var til slutt alt håp om berging ute .
No hadde dei ikkje fått mat i seg på lenge , og Paulus gjekk bort til dei og sa : « Gode menn , de skulle ha høyrt på meg og ikkje lagt ut frå Kreta , så hadde de vore sparte både for ulukka og tapet .
Men no bed eg dykk vera ved godt mot . Ikkje eitt liv skal gå tapt , berre skipet .
For i natt stod det framfor meg ein engel frå den Gud som eg tilhøyrer og tener ,
og han sa : ‘ Ver ikkje redd , Paulus ! Du skal stiga fram for keisaren . Og alle dei som er med deg på skipet , har Gud gjeve deg . ’
Så ver då ved godt mot ! Eg har den tru til Gud at det kjem til å gå som det er sagt meg .
Vi kjem til å stranda på ei eller anna øy . »
Då vi hadde segla på Adriahavet i fjorten dagar , fekk sjømennene landkjenning midt på natta .
Dei lodda og fann tjue famnar . Litt etter lodda dei att og fann femten famnar .
Då vart dei redde vi kunne bli knuste mot klippene . Difor kasta dei fire anker ut frå bakstamnen og ønskte berre at dagen måtte koma .
Sjømennene freista å rømma frå skipet . Dei sette skipsbåten på vatnet medan dei gjorde som om dei ville setja anker frå baugen .
Men Paulus sa til offiseren og soldatane : « Blir ikkje desse mennene verande om bord , kan ikkje de bergast . »
Då kappa soldatane taua som heldt skipsbåten , og lét han driva av .
Medan dei venta på at det skulle gry av dag , rådde Paulus alle til å få seg mat . Han sa : « I fjorten dagar har de no gått fastande og venta og har ikkje fått noko i livet .
Difor rår eg dykk til å ta mat til dykk . Det må til , skal de bli berga . Ingen av dykk skal mista så mykje som eit hårstrå på hovudet . »
Då han hadde sagt det , tok han eit brød , takka Gud framfor dei alle , braut det og tok til å eta .
No fekk alle nytt mot , og dei tok til seg mat .
Vi var i alt 276 menneske om bord .
Då dei hadde ete seg mette , letta dei skipet med å hiva kornlasta i sjøen .
Då det vart dag , kjende dei ikkje att landet . Men dei fekk auge på ei vik med flat strand , og der ville dei freista å setja skipet på grunn .
Dei kappa ankera og lét dei gå i sjøen , og samtidig løyste dei surringane på rora , sette framseglet opp og heldt inn mot stranda med vinden .
Dei dreiv inn mot ein sandbanke med djupt vatn på begge sider , og der rende dei skipet på grunn . Framstamnen bora seg ned i sanden og vart ståande heilt fast , medan bakskipet etter kvart vart sundslege av brenningane .
No ville soldatane drepa fangane , så ingen av dei skulle få symja bort og rømma .
Men offiseren ville berga Paulus og hindra dei i planen . Han gav påbod om at dei som kunne symja , skulle kasta seg uti først og koma seg i land .
Så skulle dei andre koma etter , nokre på plankar og andre på vrakrestar . På den måten kom alle velberga i land .
Då vi var berga , fekk vi vita at øya heitte Malta .
Dei som budde der , var uvanleg hjelpsame mot oss . Dei tende bål og tok seg av oss alle , for det hadde teke til å regna , og det var kaldt .
Paulus sanka saman ein haug med kvister og la på bålet . Då kom det fram ein orm som rømde for heten , og beit seg fast i handa hans .
Då folket der såg dyret hanga ned frå handa hans , sa dei til kvarandre : « Den mannen må vera ein mordar , sidan Rettferda ikkje lèt han leva , endå han er berga frå havet . »
Men Paulus riste ormen av seg og inn i elden og hadde ikkje noko mein av det .
Dei andre venta berre at han skulle hovna opp eller brått falla død til jorda . Men då dei hadde venta ei god stund og såg at det ikkje hende noko uvanleg med han , slo dei heilt om og sa at han måtte vera ein gud .
Ikkje langt frå denne staden låg det eit gods som Publius , fremste mannen på øya , eigde . Han tok venleg imot oss , og vi var gjester hos han i tre dagar .
Far til Publius låg med feber og dysenteri . Paulus gjekk inn til han , bad og la hendene på han og lækte han .
Etter dette kom òg dei andre som var sjuke der på øya , og dei vart lækte .
Dei gjorde stor ære på oss , og då vi drog vidare , skaffa dei oss det vi trong .
Då det hadde gått tre månader , segla vi derifrå med eit skip som hadde lege ved øya om vinteren . Det var frå Aleksandria og hadde Tvillingane som skipsmerke .
Vi gjekk inn til Syrakus og låg der i tre dagar .
Derifrå segla vi langs kysten og kom til Regium . Dagen etter fekk vi sønnavind og kom på to dagar til Puteoli .
Her møtte vi sysken , og dei bad oss vera hos dei ei veke . Så kom vi til Roma .
Syskena der hadde høyrt om oss og møtte oss heilt ute ved Forum Appii og Tres Tabernæ . Då Paulus såg dei , takka han Gud og fekk nytt mot .
Då vi var komne inn i Roma , fekk Paulus lov til å bu for seg sjølv saman med den soldaten som heldt vakt over han .
Tre dagar etter kalla han saman dei fremste jødane . Då dei var samla , sa han til dei : « Brør ! Eg har ikkje gjort noko gale mot folket vårt eller mot dei skikkane vi har frå fedrane . Likevel kjem eg som fange frå Jerusalem , der eg vart overgjeven til romarane .
Då dei hadde forhøyrt meg , ville dei gje meg fri , fordi eg ikkje hadde gjort noko som kravde dødsstraff .
Men jødane sette seg imot det . Difor vart eg nøydd til å anka til keisaren . Men det gjorde eg ikkje for å koma med skuldingar mot mitt eige folk .
Difor har eg bede dykk koma hit , så eg kan få møta dykk og tala med dykk . For det er Israels von som gjer at eg går med desse lenkjene . »
Dei svara : « Vi har ikkje fått noko brev om deg frå Judea . Heller ikkje har nokon av brørne kome hit og meldt frå eller sagt noko vondt om deg .
Men vi vil gjerne høyra av deg kva du meiner . For om denne sekta veit vi at ho møter motstand alle stader . »
Dei avtala ein dag med han og kom så dit han budde ; dei var då endå fleire enn førre gongen . Frå morgon til kveld forklara og vitna han for dei om Guds rike og freista å vinna dei for Jesus , ut frå både Moselova og profetane .
Nokre av dei lét seg overtyda av det han sa , men andre ville ikkje tru .
Dei gjekk frå kvarandre djupt usamde , men eitt ord fekk Paulus sagt dei : « Det var sant , det som Den heilage ande tala til fedrane dykkar gjennom profeten Jesaja :
Gå og sei til dette folket : De skal høyra og høyra , men ikkje skilja , sjå og sjå , men ikkje skjøna !
For hjartet til dette folket har vorte feitt ; tungt høyrer dei med øyra , og auga har dei late att , så dei ikkje kan sjå med auga eller høyra med øyra eller skjøna med hjartet og venda om , så eg får lækja dei .


Sidan budde Paulus to fulle år i eit hus han hadde leigd . Han tok imot alle som kom til han .
Med stort frimod og utan hindring forkynte han Guds rike og lærte om Herren Jesus Kristus .

Paulus , Kristi Jesu tenar , helsar dykk , eg som er kalla til apostel og utvald til å forkynna Guds evangelium ,
det som Gud på førehand hadde lova gjennom profetane sine i heilage skrifter .
Det er evangeliet om hans Son , Jesus Kristus , vår Herre , komen som menneske av Davids ætt
og stadfest ved heilagdoms Ande som Guds mektige Son ved oppstoda frå dei døde .
Ved han har eg fått nåde og apostelteneste for å føra menneske av alle folkeslag til lydnad i tru , til ære for hans namn .
Mellom dei er òg de som er kalla til å høyra Jesus Kristus til .
Eg helsar dykk alle i Roma , de som er elska av Gud , de som vart kalla og er heilage : Nåde vere med dykk og fred frå Gud , vår Far , og Herren Jesus Kristus !
Først av alt takkar eg min Gud ved Jesus Kristus for dykk alle , for i heile verda blir det fortalt om trua dykkar .
Gud sjølv , som eg av heile mitt hjarte tener med evangeliet om Son hans , er mitt vitne på korleis eg uavlateleg hugsar på dykk i bønene mine .
Eg bed alltid om at det endeleg ein gong må lukkast for meg å koma til dykk , om Gud vil .
For eg lengtar etter å sjå dykk , så eg kan gje dykk del i ei Andens gåve for å styrkja dykk .
Eller rettare : Saman skal vi få nytt mot ved den trua vi deler , dykkar tru og mi .
Eg vil ikkje at de skal vera uvitande , mine sysken , om at eg mange gonger har sett meg føre å koma til dykk , men eg har vorte hindra heilt til no . For òg hos dykk ville eg gjerne hausta frukt av arbeidet mitt , slik som hos dei andre folka .
Grekarar og barbarar , lærde og ulærde – alle står eg i gjeld til .
Difor er det eg ønskjer å forkynna evangeliet òg for dykk i Roma .
For eg skammar meg ikkje over evangeliet . Det er ei Guds kraft til frelse for kvar den som trur , jøde først og så grekar .
For i det blir Guds rettferd openberra , av tru frå først til sist , som det står skrive : Den rettferdige skal leva ved tru .
Guds vreide blir openberra frå himmelen over alt ugudeleg og all urett hos menneske som held sanninga nede i urett .
For det ein kan vita om Gud , ligg ope framfor dei ; Gud har sjølv lagt det ope fram .
For hans usynlege vesen , både hans evige kraft og hans guddom , har menneska kunna sjå og skjøna av gjerningane hans heilt frå verda vart skapt . Difor har dei ikkje noko å unnskylda seg med .
Dei kjende Gud , men likevel æra og takka dei han ikkje som Gud . Med sine tankar enda dei i det som ingenting er , og deira uforstandige hjarte vart formørkte .
Dei påstod dei var kloke , men dei enda i dårskap .
Dei bytte ut den uforgjengelege Guds herlegdom med bilete av forgjengelege menneske , av fuglar , firføtte dyr og krypdyr .
Dei følgde lystene i hjartet , difor overgav Gud dei til ureinskap slik at dei vanæra kroppen sin med kvarandre .
For dei bytte ut Guds sanning med løgn og dyrka og æra det skapte i staden for Skaparen , han som er velsigna i all æve . Amen !
Difor overgav Gud dei til skammelege lyster . Kvinnene deira bytte ut det naturlege samlivet med det som er imot naturen .
På same måten heldt mennene opp med det naturlege samlivet med kvinner og tok til å brenna av lyst etter kvarandre . Menn dreiv utukt med menn , og dei bar sjølve den straffa som måtte koma for villfaringa .
Dei brydde seg ikkje om å kjenna Gud , difor overgav Gud dei til ei sviktande dømmekraft , så dei gjer slikt som ikkje sømer seg .
Dei er fulle av allslags urett , umoral og lyst til alltid å eiga meir , av vondskap , misunning og mordlyst , strid , svik og list . Dei fer med sladder
og baktale , dei hatar Gud og bruker vald , er hovmodige og skrytande , dei er gode til å finna på vondt og ulydige mot foreldra .
Dei er uvituge , upålitelege , ukjærlege og utan miskunn .
Dei veit kva Guds lov seier , at dei som driv med slikt , fortener å døy . Likevel gjer dei det ikkje berre sjølve , men dei rosar òg andre som gjer det .
Difor har du ikkje noko å unnskylda deg med , du menneske som dømmer , kven du så er . Når du dømmer ein annan , fordømmer du deg sjølv . For du som dømmer , gjer sjølv det same .
Og vi veit at Guds dom med full rett råkar dei som driv med slikt .
Men når du , menneske , dømmer dei som gjer dette , og sjølv gjer det same , meiner du då at du skal sleppa unna Guds dom ?
Eller foraktar du at han er grenselaust god , tolmodig og langmodig ? Skjønar du ikkje at Guds godleik driv deg til omvending ?
Med ditt harde hjarte som ikkje vil venda om , hopar du opp vreide over deg til vreidedagen , når Gud openberrar sin rettferdige dom .
Han skal løna kvar og ein etter det han har gjort :
Dei som trufast gjer det gode og søkjer herlegdom , ære og uforgjengelegdom , skal få evig liv .
Men dei som berre tenkjer på seg sjølve , som er ulydige mot sanninga og lèt seg leia av uretten , har vreide og harme i vente .
Naud og angst skal koma over kvart menneske som gjer det vonde , jøde først og så grekar .
Men herlegdom , ære og fred skal den få som gjer det gode , jøde først og så grekar .
For Gud gjer ikkje forskjell på folk .
Alle som synda utan lova , skal gå fortapt utan lova . Og alle som synda under lova , skal dømmast etter lova .
For det er ikkje dei som høyrer lova , som er rettferdige for Gud . Nei , dei som gjer det lova seier , dei skal han rekna som rettferdige .
For når heidningane , som ikkje har lova , av naturen gjer det lova krev , då er dei seg sjølve ei lov , endå dei ikkje har lova .
Dei viser med dette at det lova krev , står skrive i hjarta deira . Samvitet deira vitnar òg om det , når tankane deira anten skuldar dei eller forsvarar dei .
Dette skal bli klårt den dagen Gud ved Jesus Kristus dømmer det løynde i menneska , etter det evangeliet eg har forkynt .
Og du som kallar deg jøde : Du stolar på lova og er stolt av din Gud ,
du kjenner hans vilje og kan dømma om kva som er viktig , fordi du er opplærd i lova .
Du er sikker på at du kan vera ein vegvisar for blinde , eit lys for dei som er i mørker ,
ein oppsedar for uvituge og ein lærar for umyndige , ettersom du i lova har kunnskapen og sanninga i si rette form .
Du som vil læra andre , lærer du ikkje deg sjølv ? Du som forkynner at ein ikkje skal stela , stel du ?
Du som seier at ein ikkje skal bryta ekteskapet , bryt du ekteskapet ? Du som ser på avgudane med avsky , plyndrar du templa deira ?
Du som er så stolt av lova , du vanærar Gud når du bryt lova .
For dykkar skuld blir Guds namn spotta mellom heidningane , som det står skrive .
Omskjeringa er nok til gagn for deg om du held lova . Men bryt du lova , er du som ein uomskoren .
Men om ein som er uomskoren , held lovboda , skal ikkje han då reknast som omskoren , endå han ikkje er det ?
Den som er uomskoren fysisk , men held lova , skal dømma deg . For endå du er omskoren og har lova i bokstavleg form , så bryt du lova .
For rett jøde er ikkje den som er jøde i det ytre , og rett omskjering er ikkje det som er gjort i det ytre , på kroppen .
Jøde er den som er jøde i det indre , og omskoren er den som er omskoren i hjartet , ved Anden , ikkje etter bokstaven . Han får ikkje ros av menneske , men av Gud .
Kva fordel har så jøden , eller kva gagn er det i omskjeringa ?
Mykje , på alle måtar ! Først og fremst det at Guds ord vart tiltrudd dei .
Men kva så om somme av dei har vore trulause ? Kan deira truløyse oppheva Guds truskap ?
Langt ifrå ! Lat det stå fast at Gud talar sanning , men kvart menneske er ein løgnar . For det står skrive : Så du skal få rett når du talar , og vinna når du fører sak .




Kva skal vi seia til dette ? Har vi jødar nokon fordel framfor andre ? Nei , på ingen måte ! Vi har då nettopp skulda både jødar og grekarar og sagt at dei er under synd alle saman ,
som det òg står skrive : Det finst ingen rettferdig , ikkje ein einaste .
Det finst ingen vitug , ikkje éin som søkjer Gud .
Alle er komne på avveg , alle er dei forderva . Det finst ikkje éin som gjer det gode , ikkje ein einaste .
Ei open grav er strupen deira , på tunga ligg falske ord , under leppene ormegift ,
munnen er full av forbanning og harde ord .
Lette er dei på foten når dei vil ausa ut blod ,
der dei fer , er det øydelegging og naud ,
og freds veg kjenner dei ikkje .
Frykt for Gud har dei ikkje for auge .


Men no er Guds rettferd , som lova og profetane vitnar om , openberra utanom lova .
Dette er Guds rettferd som blir gjeven ved trua på Jesus Kristus til alle som trur . Her er det ingen skilnad ,
for alle har synda og manglar Guds herlegdom .
Men ufortent og av hans nåde blir dei kjende rettferdige , frikjøpte i Kristus Jesus .
Han har Gud stilt synleg fram , så han med sitt blod skulle vera soningsstaden for dei som trur . Slik viste Gud si rettferd . For han hadde før , i sitt tolmod , halde tilbake straffa for dei syndene som var gjorde .
Men i vår tid ville han visa si rettferd , både at han sjølv er rettferdig , og at han seier rettferdig den som trur på Jesus .
Kva har vi då å vera stolte av ? Ingenting ! Etter kva lov ? Lova om gjerningar ? Nei , lova om tru .
For vi hevdar at mennesket blir rettferdig ved tru , utan lovgjerningar .
Eller er Gud berre Gud for jødane ? Er han ikkje Gud for dei andre folka òg ? Jau , for dei òg .
For Gud er éin , han som rettferdiggjer dei omskorne av tru og dei uomskorne ved den same trua .
Opphevar vi då lova med trua ? Langt ifrå ! Vi stadfester lova .
Kva skal vi då seia om Abraham , vår jordiske stamfar ? Kva oppnådde han ?
Vart Abraham rettferdig for Gud på grunn av gjerningar , då har han noko å vera stolt av . Men det har han ikkje for Gud .
For kva seier Skrifta ? Abraham trudde Gud , og difor rekna Gud han som rettferdig .
Den som gjer eit arbeid , får løn etter forteneste , ikkje av nåde .
Annleis er det med den som ikkje har gjerningar , men trur på han som rettferdiggjer den ugudelege . Han blir rekna som rettferdig fordi han trur .
Slik prisar òg David det mennesket sælt som Gud reknar som rettferdig utan at det har gjerningar :
Sæle er dei som har fått sine brot tilgjevne og sine synder tildekte .
Sælt er det mennesket som Herren ikkje tilreknar synd .




For det var ikkje ved lova Abraham eller ætta hans fekk lovnaden om at han skulle bli arving til verda , men ved den rettferda ein får ved tru .
Er det dei som held seg til lova , som er arvingar , då er trua utan meining og lovnaden sett ut av kraft .
For lova kallar fram vreide , men der det ikkje finst lov , finst det heller ikkje lovbrot .
Difor fekk han lovnaden fordi han trudde , så alt skulle vera av nåde . Då kan lovnaden stå fast for heile etterslekta hans , ikkje berre for dei som har lova , men òg for dei som har same tru som Abraham . For han er far for oss alle ,
som det står skrive : Eg har gjort deg til far for mange folk . Han er vår far i Guds auge ; for han trudde Gud , han som gjer dei døde levande og byd at det som ikkje er , skal bli til .
Endå alt håp var ute , heldt Abraham fast på håpet og trudde , og difor vart han far til mange folkeslag , som det var sagt han : Så talrik skal ætta di bli .
Han var då nesten hundre år , men han vart ikkje veik i trua når han tenkte på at hans eigen kropp var utan kraft og at Sara var for gammal til å bli mor .
Han var ikkje vantru og tvila ikkje på Guds lovnad , men var sterk i trua og gav Gud ære .
For han var overtydd om at det Gud hadde lova , det hadde han òg makt til å gjera .
Difor vart han rekna som rettferdig .
Men det var ikkje berre for hans skuld dette vart skrive om han .
Det gjeld oss òg . Vi skal reknast som rettferdige når vi trur på han som reiste Jesus , vår Herre , opp frå dei døde ,
han som vart overgjeven til døden for våre synder og oppreist for at vi skulle bli rettferdige .
Når vi no har vorte rettferdige ved tru , har vi fred med Gud ved vår Herre Jesus Kristus .
Gjennom han har vi òg ved trua fått tilgang til den nåden vi står i , og vi er stolte over håpet om Guds herlegdom .
Ja , ikkje berre det , vi er òg stolte over lidingane . For vi veit at lidinga gjer oss uthaldande ,
og den som held ut , får eit prøvd sinn , og den som er prøvd , får håp .
Og håpet gjer ikkje til skamme , for Guds kjærleik er aust ut i hjarta våre ved Den heilage ande som han har gjeve oss .
Medan vi endå var hjelpelause , døydde Kristus for ugudelege då tida var inne .
Knapt nok vil nokon gå i døden for ein rettferdig mann – endå det kan vel henda at nokon vågar livet for ein som er god .
Men Gud viser sin kjærleik til oss ved at Kristus døydde for oss medan vi endå var syndarar .
Når vi no har vorte rettferdiggjorde ved Kristi blod , kor mykje meir skal vi ikkje då ved han bli frelste frå vreiden !
Medan vi endå var fiendar , vart vi forsona med Gud då hans Son døydde . Når vi no er forsona , kor mykje meir skal vi ikkje då bli frelste ved hans liv !
Ja , ikkje berre det , men vi er glade og stolte i Gud , ved vår Herre Jesus Kristus , han som har gjeve oss forsoninga .
Difor , liksom synda kom inn i verda ved eitt menneske , og døden saman med synda , slik nådde døden alle menneske fordi dei alle synda .
Også før lova var det synd i verda . Og endå synda ikkje blir rekna som synd der det ikkje er noka lov ,
rådde likevel døden frå Adam til Moses , også over dei som ikkje hadde gjort noko lovbrot slik som Adam . Adam står her som eit bilete på han som skulle koma .
Men det er annleis med nåden enn med fallet . På grunn av fallet til den eine måtte dei mange døy , men Guds nådegåve er så uendeleg mykje større : Ho blir gjeven i rikt mål til dei mange på grunn av nåden frå det eine mennesket Jesus Kristus .
Og det er annleis med gåva enn med den synda som den eine gjorde . For dommen over eitt menneske førte til fordømming , men nådegåva førte til frikjenning , endå det var mange som hadde falle .
Døden fekk herredøme fordi eitt einaste menneske fall . Kor mykje meir skal då ikkje dei som tek imot Guds store nåde og rettferdsgåve , eiga livet og få herredøme ved den eine , Jesus Kristus .
Difor : Slik som ein manns fall vart til fordømming for alle menneske , slik fører ein manns rettferdige gjerning til frikjenning og liv for alle menneske .
Slik dei mange vart syndarar fordi det eine mennesket var ulydig , skal no dei mange stå rettferdige fordi den eine var lydig .
Lova kom til så fallet skulle bli stort . Men der synda vart stor , vart nåden endå mykje større .
For liksom synda fekk herredøme ved døden , skal nåden rå gjennom rettferda og gje evig liv ved Jesus Kristus , vår Herre .
Kva skal vi då seia ? Skal vi halda fram i synda så nåden kan bli så mykje større ?
Langt ifrå ! Korleis kan vi som har døydd bort frå synda , framleis leva i henne ?
Eller veit de ikkje at alle vi som vart døypte til Kristus Jesus , vart døypte til døden hans ?
Vi vart gravlagde med han då vi vart døypte med denne dåpen til døden . Og slik Kristus vart oppreist frå dei døde ved sin Fars herlegdom , skal vi òg vandra i eit nytt liv .
Har vi vakse saman med Kristus i ein død som er lik hans , skal vi òg vera eitt med han i ei oppstode som er lik hans .
Vi veit at vårt gamle menneske vart krossfest med han , for at den kroppen som er underlagd synda , skulle gjerast til inkjes og vi ikkje lenger skulle vera slavar under synda .
For synda har ikkje lenger nokon rett over den som er død .
Men er vi døde med Kristus , trur vi at vi òg skal leva med han .
Vi veit at når Kristus er oppreist frå dei døde , då døyr han ikkje meir , for døden har ikkje lenger makt over han .
Døden han døydde , den døydde han for synda , éin gong for alle , men livet han lever , det lever han for Gud .
På same måten skal de rekna dykk som døde for synda , men levande for Gud i Kristus Jesus .
Lat då ikkje synda rå i den dødelege kroppen dykkar , så de gjev etter for lystene i denne kroppen .
Og byd ikkje lemene dykkar fram til teneste for synda , som våpen for uretten . Men byd dykk sjølve og lemene dykkar fram til teneste for Gud , som våpen for det som er rett . For de var døde og har fått liv .
Synda skal ikkje vera herre over dykk . For de er ikkje under lova , men under nåden .
Kva skal vi då seia ? Skal vi synda sidan vi ikkje er under lova , men under nåden ? Langt ifrå !
Veit de ikkje at når de byd dykk fram som slavar for nokon og lyder han , då er de verkeleg slavar under den som rår over dykk ? De blir anten slavar under synda , og det fører til død , eller under lydnaden , og det fører til rettferd .
Men Gud vere takk ! De som før var slavar under synda , har no av hjartet vorte lydige mot den læra som de vart overgjevne til .
De vart sette fri frå synda og er slavar for rettferda –
eg bruker eit bilete frå dagleglivet sidan de er veike , av kjøt og blod . Før baud de fram lemene dykkar til teneste for det ureine og det urette , og det førte berre til urett . Men no skal de by fram lemene dykkar til teneste for rettferda , så de kan bli heilage .
Medan de var slavar under synda , var de frie frå det som er rett .
Kva slags frukter hausta de av det ? Slike som de no skammar dykk over , for dei fører til døden .
Men no er de frigjorde frå synda og har vorte tenarar for Gud , og frukta er eit liv i helging , og det fører til evig liv .
For den løn synda gjev , er døden , men Guds nådegåve er evig liv i Kristus Jesus , vår Herre .
Eller veit de ikkje , mine sysken – for eg talar då til folk som kjenner lova – at lova rår over eit menneske berre så lenge det lever ?
Ei gift kvinne er av lova bunden til mannen sin så lenge han lever . Men døyr mannen , er ho løyst frå den lova som batt henne til mannen .
Difor kan ho kallast ekteskapsbrytar om ho gifter seg med ein annan medan mannen lever . Men døyr mannen , er ho fri frå lova og er ingen ekteskapsbrytar om ho gifter seg med ein annan .
Slik er det òg med dykk , mine sysken . Gjennom Kristi kropp har de døydd bort frå lova . De høyrer ein annan til , han som stod opp frå dei døde , for at vi skal bera frukt for Gud .
Då kjøtet hadde makta over oss , gjorde lova at dei syndige lystene vart vekte til live i lemene våre , så vi bar frukt for døden .
Men no er vi løyste frå lova , fordi vi har døydd frå det som heldt oss bundne . Difor tener vi Gud i eit nytt liv i Anden , og ikkje i det gamle , etter bokstaven .
Kva skal vi då seia ? Er lova synd ? Langt ifrå ! Men utan lova hadde eg ikkje visst om synda . Eg hadde ikkje visst kva lyst er , om ikkje lova sa : Du skal ikkje lysta .
Synda brukte bodet til å vekkja alle slags lyster i meg , men utan lova er synda død .
Eg levde ei tid utan lova . Men då bodet kom , fekk synda liv ,
og eg døydde . Slik viste det seg at bodet som skulle gje liv , førte til død .
For synda brukte bodet til å narra og drepa meg .
Lova er altså heilag , og bodet er heilagt , rett og godt .
Men har så det gode ført til døden for meg ? Langt ifrå ! Men synda brukte det gode til å føra meg i døden , for å gjera det klårt korleis synda er : Gjennom bodet skulle synda visa seg å vera over all måte syndig .
Vi veit at lova er åndeleg , men eg er av kjøt og blod , seld som slave til synda .
For eg skjønar ikkje kva eg sjølv gjer . Det eg vil , det gjer eg ikkje , og det eg avskyr , det gjer eg .
Men gjer eg det eg ikkje vil , då gjev eg lova rett i at ho er god .
Så er det ikkje eg som gjer det , men synda som bur i meg .
For eg veit at i meg bur det ikkje noko godt , det vil seia i mitt kjøt . Viljen har eg , men å fullføra det gode maktar eg ikkje .
Det gode som eg vil , det gjer eg ikkje , men det vonde som eg ikkje vil , det gjer eg .
Men gjer eg det eg ikkje vil , då er det ikkje eg som gjer det , men synda som bur i meg .
Så finn eg altså at denne lova gjeld for meg : Eg vil gjera det gode , men kan ikkje anna enn gjera det vonde .
Mitt indre menneske seier med glede ja til Guds lov .
Men i lemene mine kan eg sjå ei anna lov . Ho ligg i strid med lova i mitt sinn og gjer meg til fange under syndelova , som er i lemene .
Eg arme menneske ! Kven skal fri meg frå denne dødens kropp ?
Gud vere takk ved Jesus Kristus , vår Herre ! Slik er altså eg : Med sinnet tener eg Guds lov , men med kjøtet tener eg syndelova .


Så finst det no inga fordømming for dei som er i Kristus Jesus .
For Andens lov , som gjev liv , har i Kristus Jesus gjort deg fri frå lova til synda og døden .
Det som var umogleg for lova , sidan ho stod maktlaus fordi vi er av kjøt og blod , det gjorde Gud . Han sende sin eigen Son som syndoffer , i same slag kjøt og blod som syndige menneske har , og heldt dom over synda i oss .
Slik skulle det som lova krev , bli oppfylt i oss som ikkje lever slik kjøtet vil , men slik Anden vil .
Dei som lever slik kjøtet vil , traktar etter det som høyrer menneske til , men dei som lever slik Anden vil , traktar etter det som høyrer Anden til .
For det kjøtet vil , er død , men det Anden vil , er liv og fred .
Difor er det som kjøtet vil , fiendskap mot Gud , for det bøyer seg ikkje under Guds lov og kan det ikkje heller .
Dei som kjøtet har makta over , kan ikkje vera til glede for Gud .
Men det er ikkje kjøtet som har makta over dykk , det er Anden – så sant Guds Ande bur i dykk . Den som ikkje har Kristi Ande , høyrer ikkje Kristus til .
Men dersom Kristus bur i dykk , er nok kroppen død på grunn av synda , men ånda er levande på grunn av rettferda .
Han reiste Jesus opp frå dei døde . Og dersom hans Ande bur i dykk , skal han som reiste Kristus opp frå dei døde , også gjera dykkar dødelege kropp levande ved sin Ande , som bur i dykk .
Så skyldar vi ikkje kjøtet nokon ting , sysken , så vi skulle leva slik det vil .
For dersom de lever slik kjøtet vil , skal de døy . Men drep de ved Anden dei gjerningane kroppen gjer , då skal de leva .
Alle som blir drivne av Guds Ande , er Guds born .
For de fekk ikkje den ånda som slavane har , så de på nytt skulle leva i frykt . Nei , de fekk Anden som gjev rett til å vera Guds born , den som gjer at vi ropar : « Abba , Far ! »
Anden sjølv vitnar med vår ånd at vi er Guds born .
Men er vi born , då er vi òg arvingar . Vi er Guds arvingar og Kristi medarvingar , så sant vi lid med han , så vi òg skal eiga herlegdomen saman med han .
Eg meiner at det vi må lida i den tida som no er , ikkje er nokon ting mot den herlegdomen som ein gong skal openberrast og bli vår .
Det skapte lengtar inderleg etter at Guds born skal openberrast i herlegdom .
For det skapte vart lagt under forgjengelegdom , ikkje av eigen vilje , men etter hans vilje som gjorde det slik . Likevel var det håp ,
for òg skapningen sjølv skal bli frigjord frå slaveriet under det forgjengelege og få den fridom som Guds born skal eiga i herlegdomen .
Vi veit at heilt til denne dag sukkar og stønnar heile skapningen saman , som i fødselsrier .
Ja , endå meir : Også vi som har fått Anden , den første frukta av hausten som kjem , sukkar med oss sjølve og lengtar etter å bli Guds born heilt og fullt når kroppen vår blir sett fri .
For i håpet er vi frelste . Men eit håp som vi alt ser oppfylt , er ikkje noko håp . Korleis kan nokon håpa på det dei alt ser ?
Men håpar vi på noko vi ikkje ser , då ventar vi med tolmod .
På same måten kjem Anden oss til hjelp i vår maktløyse . For vi veit ikkje kva vi skal be om for å be rett , men Anden sjølv går i forbøn for oss med sukk utan ord .
Og han som ransakar hjarta , veit kva Anden vil , for han bed etter Guds vilje for dei heilage .
Vi veit at alle ting tener til det gode for dei som elskar Gud , dei han etter sin frie vilje har kalla .
Dei han på førehand vedkjende seg , har han òg på førehand sett til å bli forma etter biletet av Son sin , så han skulle vera den førstefødde mellom mange sysken .
Og dei han på førehand har bestemt til dette , har han òg kalla . Og dei han kalla , har han òg sagt rettferdige , og dei han har sagt rettferdige , har han òg herleggjort .
Kva skal vi så seia til dette ? Er Gud for oss , kven er då imot oss ?
Han som ikkje sparte sin eigen Son , men gav han for oss alle , kan han anna enn gje oss alt med han ?
Kven vil koma med skuldingar mot Guds utvalde ? Gud er den som frikjenner .
Kven kan då fordømma ? Kristus Jesus er den som døydde , ja , meir enn det , han vart reist opp og er ved Guds høgre hand , og han bed for oss .
Kven kan skilja oss frå Kristi kjærleik ? Naud eller angst eller forfølging eller svolt , å stå naken eller i fare eller framfor sverd ?
Som det står skrive : For di skuld blir vi drepne dagen lang , vi blir rekna som slaktesauer .



Eg talar sanning i Kristus ; eg lyg ikkje ! Samvitet mitt stadfester det i Den heilage ande .
Eg ber på ei stor sorg og ei stadig liding i hjartet .
For eg skulle ønskja at eg sjølv var forbanna og skild frå Kristus , berre det kunne hjelpa mine sysken som er av same folket som eg .
Dei er israelittar ; dei har retten til å vera Guds born , og herlegdomen , paktene , lova , tempeltenesta og lovnadene er deira .
Dei har fedrane , og frå dei stammar òg Kristus , han som er Gud over alt , velsigna i all æve . Amen .
Det er ikkje slik at Guds ord har slege feil . For ikkje alle som er av Israels ætt , høyrer Israel til ,
og ikkje alle som nedstammar frå Abraham , er Abrahams born . For det står : Gjennom Isak skal du få ei ætt som skal kallast di .
Det vil seia : Det er ikkje dei som er borna hans av kjøt og blod , som er Guds born . Nei , dei som er born ut frå lovnaden , reknar han som Abrahams ætt .
For dette er eit lovnadsord : Eg kjem tilbake til deg når tida er inne , og då skal Sara ha ein son .
Og ikkje berre det – også Rebekka fekk to søner med éin mann , Isak , stamfaren vår .


For det står skrive : Jakob elska eg , men Esau hadde eg uvilje mot .
Kva skal vi seia til dette ? Er Gud urettferdig ? Langt ifrå !
For til Moses seier han : Eg vil miskunna meg over den eg vil , og ynkast over den eg vil .
Så står det ikkje til den som vil , og ikkje til den som strevar , men til Gud som miskunnar seg .
For Skrifta seier til farao : Når eg lét deg stiga fram , var det fordi eg ville visa mi makt på deg , og for at namnet mitt skal bli forkynt over heile jorda .
Det viser at han gjer miskunn mot den han vil , og forherdar den han vil .
No vil du vel seia : « Kva har han då å klaga oss for ? Kven kan stå imot hans vilje ? »
Men kven er du , menneske , som tek til motmæle mot Gud ? Kan verket seia til handverkaren : « Kvifor laga du meg slik ? »
Eller har ikkje pottemakaren makt over leira , så han av same leirklumpen kan laga ei krukke til fint bruk og ei anna til simplare bruk ?
Og endå Gud ville visa sin vreide og kunngjera si makt , har han med stort tolmod bore over med dei krukkene som var under vreiden og laga for å gå til grunne .
Han gjorde det for å kunngjera kor rik hans herlegdom er for dei som han ville visa miskunn , dei som han på førehand hadde gjort ferdige til herlegdom .
Oss òg har han kalla til å vera slike krukker , ikkje berre mellom jødane , men mellom heidningane òg .
Som han seier hos Hosea : Dei som ikkje var mitt folk , vil eg kalla mitt folk , og henne som eg ikkje elska , vil eg kalla den som eg elskar .
Der det før vart sagt til dei : « De er ikkje mitt folk » , der skal dei kallast borna til den levande Gud . Om Israelsborna var så talrike som havsens sand , skal berre ein rest bli frelst .

For i hast skal Herren sluttføra sin rekneskap på jorda . Hadde ikkje Herren over hærskarane late nokon av vår ætt leva , då var vi som Sodoma , då likna vi Gomorra .

Kva skal vi då seia ? Jau , heidningane som ikkje jaga etter å få rettferd , dei har vunne rettferd , det vil seia : rettferda av tru .
Men Israel , som jaga etter lova for å vinna rettferd , dei nådde ikkje fram .
Kvifor ikkje ? Fordi dei heldt seg til gjerningar og ikkje til tru . Dei støytte seg på støytesteinen ,
som det står skrive : Sjå , på Sion legg eg ein støytestein og eit berg til fall . Men den som trur på han , skal ikkje bli til skamme .





Moses skriv om den rettferda som lova gjev : Det mennesket som lever etter boda , skal ha liv ved dei .
Men den rettferda som kjem av tru , seier : Tenk ikkje med deg sjølv : Kven skal fara opp til himmelen ? – det vil seia for å henta Kristus ned –
eller : Kven skal stiga ned i avgrunnen ? – det vil seia for å henta Kristus opp frå dei døde .
Men kva seier ho ? Ordet er deg nær , i din munn og i ditt hjarte . Det er ordet om trua , det som vi forkynner .
For vedkjenner du med munnen din at Jesus er Herre , og trur du i hjartet ditt at Gud reiste han opp frå dei døde , då skal du bli frelst .
Med hjartet trur vi så vi blir rettferdige , og med munnen vedkjenner vi så vi blir frelste .
Skrifta seier : Ingen som trur på han , skal bli til skamme .
For her er det ingen skilnad på jøde og grekar : Alle har dei same Herren , og han er rik nok for alle som kallar på han .
Kvar den som kallar på Herrens namn , skal bli frelst .
Men korleis kan dei kalla på ein som dei ikkje trur på ? Og korleis kan dei tru på ein som dei ikkje har høyrt om ? Og korleis kan dei høyra utan at nokon forkynner ?
Og korleis kan dei forkynna dersom dei ikkje blir utsende ? Som det står skrive : Kor vakre dei er , føtene til dei som kjem med gledebod !
Men ikkje alle var lydige mot evangeliet . Jesaja seier : Herre , kven trudde bodskapen vår ?
Så kjem då trua av bodskapen ein høyrer , og bodskapen kjem ved Kristi ord .
Har dei ikkje høyrt , spør eg då . Jau , sanneleg : Deira røyst har nådd ut over heile jorda , orda dit verda endar . Eg vil gjera dykk sjalu på dei som ikkje er eit folk , på eit uvitug folk gjer eg dykk rasande . Eg vart funnen av dei som ikkje søkte meg , eg openberra meg for dei som ikkje spurde etter meg . Heile dagen rette eg ut mine hender til eit ulydig og trassig folk .



No spør eg : Har Gud støytt ifrå seg folket sitt ? Langt ifrå ! Eg er sjølv ein israelitt , av Abrahams ætt og Benjamins stamme .
Gud har ikkje støytt ifrå seg folket sitt , det folket han hadde vedkjent seg . Eller veit de ikkje kva Skrifta seier i forteljinga om Elia , korleis han stig fram for Gud med skuldingar mot Israel ?
« Herre , profetane dine har dei drepe , og altara dine har dei rive ned . Eg er den einaste som er att , og no står dei meg etter livet . »
Men korleis lyder det guddomlege svaret han får ? « Eg har spart sju tusen mann som ikkje har bøygd kne for Baal . »
På same måten har det i vår tid òg vorte att ein rest som Gud i sin nåde har valt ut .
Men er det av nåde , då er det ikkje på grunn av gjerningar ; elles var ikkje nåden lenger nåde .
Kva så ? Det Israel søkjer , har dei ikkje oppnådd , men dei utvalde har oppnådd det . Dei andre har vorte forherda ,
som det står skrive : Gud har gjeve dei ei sløv ånd , auge som ikkje ser , og øyre som ikkje høyrer , heilt til denne dag . Lat bordet deira bli ei snare og ei felle , ein snublestokk og ei straff for dei .

Lat auga deira formørkjast så dei ikkje kan sjå , og lat ryggen deira for alltid vera bøygd .


No talar eg til dykk som er av heidningætt . Så sant eg er apostel for heidningane , set eg tenesta mi høgt ,
i håp om at eg kan eggja til misunning dei som er mitt eige kjøt og blod , og frelsa nokre av dei .
Har det vorte til forsoning for verda at dei vart vraka , kva vil det ikkje då føra til at dei blir godtekne ? Jau , liv av død !
Er det første brødet heilagt , er heile deigen heilag . Er rota heilag , er greinene det òg .
Nokre av greinene er no avbrotne , og du som var ein vill oljekvist , er poda inn mellom greinene og har fått sevje frå rota saman med dei .
Men tenk ikkje om deg sjølv at du er betre enn greinene ! Gjer du det , så hugs at det er ikkje du som ber rota , men rota som ber deg .
No vil du kanskje seia : « Greinene vart avbrotne så eg kunne podast inn . »
Ja vel , men det var vantrua som gjorde at dei vart avbrotne , og det er trua som gjer at du blir ståande . Ver ikkje hovmodig , men ottast Gud !
Sparte han ikkje dei naturlege greinene , skal han ikkje spara deg heller .
Sjå då kor god Gud er , og kor streng – streng mot dei som er falne , men god mot deg så sant du held deg til han som er god . Elles blir du òg avhoggen .
Men dei andre òg skal bli innpoda , om dei då ikkje held fram i vantrua si . Gud har makt til å poda dei inn att .
Du vart hoggen av frå eit vilt oliventre og mot naturen innpoda på eit godt tre . Kor mykje meir skal ikkje då dei naturlege greinene podast inn att i sitt eige oliventre ?
Eg vil ikkje at de skal vera uvitande om denne løyndomen , sysken , så de har for høge tankar om dykk sjølve : For ein del av Israel har vorte forherda , heilt til heidningane er komne inn i fullt tal .
På den måten skal heile Israel bli frelst , som det står skrive : Frå Sion skal redningsmannen koma , han skal rydda gudløysa bort frå Jakob .
Dette er mi pakt med dei når eg tek bort syndene deira .





Å , for eit djup av rikdom og visdom og kunnskap hos Gud ! Kor uransakelege hans dommar er , og kor ufattelege hans vegar !
Kven kjende Herrens sinn , eller kven var rådgjevaren hans ?
Kven gav han noko først så han skulle få vederlag ?
Av han og ved han og til han er alle ting . Han vere ære i all æve ! Amen .
Difor legg eg dykk på hjartet , sysken , ved Guds miskunn , at de må bera fram kroppen dykkar som eit levande og heilagt offer , til glede for Gud . Det skal vera dykkar åndelege gudsteneste .
Og innrett dykk ikkje etter denne verda , men lat dykk omskapa ved at de får eit nytt sinn og kan dømma om kva som er Guds vilje : det gode , det som er til glede for Gud , det fullkomne .
Ved den nåden eg har fått , seier eg til kvar og ein av dykk : Tenk ikkje for store tankar om deg sjølv , men bruk forstand og ver sindig ! – kvar og ein etter den trua som Gud har tilmålt han .
Vi har éin kropp , men mange lemer , og alle lemene har kvar sine oppgåver .
På same måten er vi alle éin kropp i Kristus , men kvar for oss er vi lemer for kvarandre .
Vi har ulike nådegåver alt etter den nåden Gud har gjeve oss . Den som har profetgåve , skal bruka henne i samsvar med trua ;
den som har ei teneste , skal ta seg av tenesta si . Den som er lærar , skal ta seg av opplæringa ,
og den som trøystar , skal verkeleg trøysta . Den som gjev av sitt eige , skal gjera det av eit heilt hjarte , den som er sett til å leia , skal gjera det med iver , den som gjer miskunn , skal gjera det med glede .
Lat kjærleiken vera ekte ! Avsky det vonde og hald dykk til det gode !
Elsk kvarandre med inderleg syskenkjærleik ; set dei andre høgare enn dykk sjølve !
Ver ikkje lunka , men ivrige . Ver brennande i Anden , ten Herren !
Ver glade i vona , tolmodige i motgangen , uthaldande i bøna .
Ver med og hjelp dei heilage som lid naud , og legg vinn på å vera gjestfrie .
Velsign dei som forfølgjer dykk , velsign og forbann ikkje .
Gled dykk med dei glade og gråt med dei som græt .
Ha ei og same haldninga dykk imellom , trakt ikkje etter det høge , men hald dykk gjerne til det låge . Ver ikkje sjølvkloke !
Løn ikkje vondt med vondt ; ha tanke for det som er godt for alle menneske .
Gjer alt de kan for å halda fred med alle menneske , så langt det er mogleg .
Ta ikkje hemn , mine kjære , men overlat vreiden til Gud . For det står skrive : Hemnen høyrer meg til , eg skal gjengjelda , seier Herren .
Men : Er fienden din svolten , så lat han få mat , er han tørst , så gjev han drikke . Gjer du det , samlar du glødande kol på hovudet hans .

Kvar og ein skal vera lydig mot dei styresmaktene han har over seg . For det finst inga styresmakt som ikkje er av Gud , og dei som finst , er innsette av Gud .
Den som set seg opp mot styresmakta , står difor imot det Gud har fastsett , og dei som gjer det , skal få sin dom .
For dei som styrer , skaper ikkje frykt hos den som gjer det gode , men hos den som gjer det vonde . Vil du sleppa å vera redd styresmakta ? Gjer det som godt er , og du skal få ros .
For styresmakta er Guds tenar , til beste for deg . Men gjer du det vonde , har du grunn til å vera redd . Styresmakta ber ikkje sverdet utan grunn , men er Guds tenar som set hans vreidedom i verk over den som gjer det vonde .
Difor må de vera lydige , ikkje berre for å sleppa straff , men òg av omsyn til samvitet .
Det er òg grunnen til at de betaler skatt . For styresmaktene er Guds tenarar , og dei er sette til å ta hand om slike ting .
Gjev alle det du skuldar dei : Betal skatt til den som skatt skal ha , og toll til den som toll skal ha . Ha respekt for den som har krav på respekt , gjev ære til den de skuldar ære .
Ha inga skuld til nokon , anna enn det å elska kvarandre . Den som elskar nesten , har oppfylt lova .
For boda : du skal ikkje bryta ekteskapet , du skal ikkje slå i hel , du skal ikkje stela , du skal ikkje lysta , eller kva anna bod det skal vera , dei samlar seg til eitt i dette : Du skal elska nesten din som deg sjølv .
Kjærleiken gjer ikkje noko vondt mot nesten . Difor er kjærleiken oppfylling av lova .
Dessutan veit de kor langt det lid : Timen er komen då de må vakna opp av søvnen , for frelsa er oss nærare no enn då vi kom til trua .
Natta lid , og det stundar mot dag . Lat oss difor leggja bort dei gjerningane som høyrer mørkret til , og kle oss i den rustning som høyrer lyset til .
Lat oss vandra sømeleg , som på lyse dagen , ikkje i festing og fyll , ikkje i hor og utskeiing , ikkje i strid og misunning .
Men kled dykk i Herren Jesus Kristus , og ha ikkje slik omsorg for kroppen at det vekkjer lyster .
Ta imot den som er veik i trua , utan å gjera dykk til dommarar over tankane hans .
Éin har ei tru som tillèt han å eta alt , den veike et berre grønsaker .
Den som et alt , skal ikkje sjå ned på den som ikkje et alt . Og den som lèt vera å eta , skal ikkje dømma den som et . For Gud har teke imot han .
Kven er du som dømmer tenaren til ein annan ? Om han står eller fell , er ei sak mellom han og herren hans . Og han skal bli ståande , for Herren har makt til å halda han oppe .
Den eine gjer forskjell på dagar , den andre held alle dagar for like . Lat kvar og ein vera fullt overtydd om sitt eige syn .
Den som set ein dag framfor andre , gjer det for Herren , og den som et , gjer det for Herren , for han takkar Gud . Det same gjer den som ikkje et : Han gjer det for Herren og takkar Gud .
For ingen av oss lever for seg sjølv , og ingen døyr for seg sjølv .
Lever vi , så lever vi for Herren , og døyr vi , så døyr vi for Herren . Anten vi då lever eller døyr , høyrer vi Herren til .
Difor var det Kristus døydde og vart levande att : Han skulle vera herre over både levande og døde .
Men du , kvifor dømmer du bror din , eller kvifor ser du ned på bror din ? Vi skal alle fram for Guds domstol ,
for det står skrive : Så visst som eg lever , seier Herren , for meg skal kvart kne bøya seg , og kvar tunge skal vedkjennast Gud .

Lat oss ikkje lenger dømma kvarandre ! Døm heller slik : Ingen må få bror sin eller syster si til å snubla og falla .
I Herren Jesus veit eg sikkert og visst at ingenting er ureint i seg sjølv . Men for den som held noko for ureint , er det ureint .
Gjer du bror din eller syster di sorg med maten du et , då går du ikkje fram med kjærleik . Den som Kristus døydde for , må ikkje du føra i fortaping med maten din .
Lat ikkje det gode de eig , bli til spott .
For Guds rike er ikkje mat og drikke , men rettferd , fred og glede i Den heilage ande .
Den som tener Kristus på denne måten , han er til glede for Gud og får respekt mellom menneske .
Lat oss difor streva etter det som fører til fred og til oppbygging oss imellom !
Riv ikkje ned Guds verk av omsyn til mat . Visst er alt reint , men om eit menneske et noko slik at det blir årsak til fall , då er det av det vonde .
Det er rett å ikkje eta kjøt eller drikka vin eller gjera noko anna som fører bror din til fall .
Den tru du har , skal du halda for deg sjølv , for Guds andlet . Sæl er den som ikkje dømmer seg sjølv på grunn av det han vel å gjera .
Men den som et med tvil , han er dømd fordi han ikkje gjer det i tru . Alt som ikkje er av tru , er synd .




Vi som er sterke , må bera veikskapen til dei veike og ikkje tenkja på oss sjølve .
Kvar og ein av oss skal tenkja på kva som er til beste for nesten , og gjera det som tener til oppbygging .
For Kristus tenkte ikkje på seg sjølv . Slik det står skrive : På meg fall spottorda frå dei som spottar deg . Difor vil eg prisa deg mellom folka og lovsyngja ditt namn . Gled dykk , de folkeslag , saman med hans folk ! Lovsyng Herren , alle folk , pris han , alle folkeslag ! Isais rotskot skal koma , han som reiser seg og rår over folka , til han skal folkeslaga setja si von .










Eg har den tru om dykk òg , mine sysken , at de er fylte av det gode , og at de har kunnskap nok , så de òg kan rettleia kvarandre .
Likevel har eg nokre stader skrive nokså ope og direkte for å minna dykk om det som de før har høyrt . Eg gjer det i kraft av den nåde Gud har gjeve meg :
at eg skal vera Kristi Jesu tempelprest mellom folkeslaga . Mi heilage teneste er å forkynna evangeliet , så folkeslaga kan bli ei offergåve til glede for Gud , helga ved Den heilage ande .
I Kristus Jesus kan eg vera glad og stolt over denne tenesta for Gud .
Men eg vågar ikkje å tala om anna enn det Kristus har gjort gjennom meg for å føra folkeslaga til lydnad . Dette har eg fått gjera med ord og i gjerning ,
ved mektige teikn og under og ved Andens kraft . Så har eg fullført forkynninga av Kristi evangelium vidt omkring , frå Jerusalem og heilt til Illyria .
Eg har alltid sett mi ære i å forkynna evangeliet der Kristi namn ikkje er kjent , så eg ikkje skal byggja på ein grunnvoll som andre har lagt ,
men som det står skrive : Dei som ikkje har fått bodskapen om han , skal sjå , og dei som ikkje har høyrt , skal skjøna .



Men no dreg eg til Jerusalem med hjelpa til dei heilage der .
Forsamlingane i Makedonia og Akaia har sagt at dei vil samla inn ei gåve til dei fattige mellom dei heilage i Jerusalem .
Det vil dei gjerne gjera ; dei står òg i gjeld til dei . Dei skyldar å hjelpa dei med materielle gåver når dei sjølve , som heidningar , har fått del i deira åndelege gåver .
Når eg har fullført dette og fruktene av innsamlinga godt og vel er i deira hender , då reiser eg til Spania og legg vegen om dykk .
Og eg veit at når eg kjem til dykk , skal eg koma med ein rikdom av Kristi velsigning .
Eg legg dykk på hjartet , sysken , ved vår Herre Jesus Kristus og ved Andens kjærleik : Strid saman med meg ved å be til Gud for meg .
Be om at eg må bli berga frå dei vantruande i Judea , og at dei heilage i Jerusalem må ta vel imot den hjelpa eg kjem med .
Då kan eg , om Gud vil , koma til dykk med glede og få kvila ut saman med dykk .
Fredens Gud vere med dykk alle ! Amen .

Eg vil leggja inn eit godt ord hos dykk for Føbe , syster vår ; ho er ein diakon frå forsamlinga i Kenkreæ .
Ta imot henne i Herren som det sømer seg for dei heilage . Stå til teneste for henne i alle oppgåver der ho kan trenga hjelp av dykk . For sjølv har ho vore til hjelp for mange , også for meg .
Hels Priska og Akvilas , medarbeidarane mine i Kristus Jesus .
Dei la halsen på blokka for å berga livet mitt , noko ikkje berre eg , men alle dei heidningkristne forsamlingane vil takka dei for .
Hels òg forsamlinga som kjem saman i huset deira . Hels min kjære Epainetos , han som er den første frukta for Kristus i Asia .
Hels Maria , som har arbeidd og slite så mykje for dykk .
Hels Andronikos og Junia , som er landsmennene mine og fengselskameratane mine . Dei har eit godt namn mellom apostlane , og dei kom til trua på Kristus før meg .
Hels Ampliatus , min kjære ven i Herren .
Hels Urbanus , vår medarbeidar i Kristus , og min kjære Stakys .
Hels Apelles , som er vel prøvd i Kristus . Hels alle hos Aristobolos .
Hels Herodion , landsmannen min . Hels alle hos Narkissos som høyrer Herren til .
Hels Tryfena og Tryfosa , som arbeider hardt for Herren . Hels den kjære Persis , som har arbeidd så mykje for Herren .
Hels Rufus , Herrens utvalde , og mor hans ; ho har vore ei mor for meg òg .
Hels Asynkritos , Flegon , Hermes , Patrobas , Hermas og syskena som er saman med dei .
Hels Filologos og Julia , Nerevs og syster hans og Olympas , og alle dei heilage som er saman med dei .
Hels kvarandre med eit heilagt kyss ! Alle Kristi forsamlingar helsar dykk .
Eg legg dykk på hjartet , sysken , at de må halda auge med dei som skaper splitting og får dykk til å falla frå den læra de har teke imot . Hald dykk ifrå dei !
Slike menneske tener ikkje Herren Jesus Kristus , men sin eigen mage . Med fine ord og lokkande tale forfører dei slike som er godtruande av hjartet .
Men alle har høyrt om lydnaden dykkar , og difor gleder eg meg over dykk . Eg vil at de skal vera kloke i det gode og uskuldige i det vonde .
Må fredens Gud snart knusa Satan under føtene dykkar ! Vår Herre Jesu nåde vere med dykk !
Timoteus , medarbeidaren min , og Lukius , Jason og Sosipater , landsmennene mine , helsar dykk .
Eg , Tertius , som har skrive ned brevet , helsar dykk i Herren .
Gaius , som er vert for meg og heile forsamlinga , helsar dykk . Erastos , rekneskapsføraren i byen , helsar dykk , like eins Kvartus , bror vår .
{ { Vår Herre Jesu Kristi nåde vere med dykk alle ! Amen . } }
Lova vere Gud , han som har makt til å styrkja dykk med mitt evangelium , bodskapen om Jesus Kristus , etter openberringa av det mysteriet som har vore løynt frå evige tider ,
men som no er kome for dagen . Gjennom profetiske skrifter og etter påbod frå den evige Gud er dette mysteriet no kunngjort for alle folkeslag for å føra dei til lydnad i tru .
Han , den einaste vise Gud , vere ære ved Jesus Kristus i all æve ! Amen .































Paulus , som etter Guds vilje er kalla til Kristi Jesu apostel , og bror vår Sostenes
helsar Guds forsamling i Korint , de som er helga i Kristus Jesus og kalla til å vera heilage saman med alle som kvar på sin stad påkallar vår Herre Jesu Kristi namn – han som er deira og vår Herre :
Nåde vere med dykk og fred frå Gud , vår Far , og Herren Jesus Kristus !
Eg takkar alltid min Gud for dykk , for Guds nåde som er gjeven dykk i Kristus Jesus .
I han har de vorte rike på alt , på all lære og all kunnskap .
Så er òg vitnemålet om Kristus grunnfest mellom dykk ,
så de ikkje manglar noka nådegåve medan de ventar på at vår Herre Jesus Kristus skal openberra seg .
Han skal òg grunnfesta dykk til enden kjem , så de kan stå ulastelege på vår Herre Jesu Kristi dag .
Gud er trufast , han som har kalla dykk til fellesskap med sin Son , Jesus Kristus , vår Herre .
Eg legg dykk på hjartet , sysken , ved vår Herre Jesu Kristi namn , at de må vera samde . De må ikkje splitta dykk i flokkar , men vera nært knytte saman , i same syn og same tanke .
For dei hos Kloe har fortalt meg , sysken , at det er strid mellom dykk .
Eg siktar til at nokre av dykk seier : « Eg held meg til Paulus » , medan andre seier : « til Apollos » , « til Kefas » eller « til Kristus » .
Er Kristus delt ? Var det kanskje Paulus som vart krossfest for dykk ? Eller var det til namnet åt Paulus de vart døypte ?
Eg takkar Gud for at eg ikkje har døypt nokon andre av dykk enn Krispus og Gaius ,
så ingen skal seia at de vart døypte til mitt namn .
Rett nok har eg òg døypt Stefanas og alle heime hos han , men elles veit eg ikkje av at eg har døypt nokon annan .
For Kristus har ikkje sendt meg ut for å døypa , men for å forkynna evangeliet , og då ikkje med talekunst og visdom , så Kristi kross ikkje skal mista si kraft .
For ordet om krossen er dårskap for dei som går fortapt , men for oss som blir frelste , er det Guds kraft .
For det står skrive : Eg vil gjera ende på visdomen hos dei vise , og klokskapen hos dei kloke vil eg gjera til inkjes .






Sjå berre kven de sjølve er , sysken , de som vart kalla : ikkje mange vise etter menneskelege mål og ikkje mange mektige eller av fornem slekt .
Men det som går for å vera dårskap i verda , det valde Gud seg ut , så han kunne gjera dei vise til skamme . Det som blir rekna som veikt i verda , det valde Gud seg ut , så han kunne gjera det sterke til skamme .
Ja , det som står lågt i verda , det som blir sett ned på , det som ikkje er noko , det valde Gud seg ut , så han kunne gjera til inkjes det som er noko ,
for at ingen menneske skal ha noko å vera stolte av for Gud .
De er hans verk i Kristus Jesus , han som har vorte vår visdom frå Gud , vår rettferd , helging og utløysing ,
så den som er stolt , skal vera stolt av Herren , slik det står skrive .
Då eg kom til dykk , sysken , var det ikkje med meisterskap i talekunst eller visdom eg forkynte Guds mysterium .
For eg hadde fastsett at eg ikkje ville vita av noko anna hos dykk enn Jesus Kristus og han krossfest .
Veik , redd og skjelvande var eg mellom dykk .
Og eg bar ikkje fram bodskapen min med overtydande visdomsord , men med Ande og kraft som prov .
For trua dykkar skulle ikkje byggja på menneskevisdom , men på Guds kraft .
Men vi forkynner ein visdom for dei som er mogne , ein visdom som ikkje høyrer denne verda til , eller herrane i denne verda , dei som går til grunne .
Nei , vi forkynner eit mysterium , Guds løynde visdom . Før tidene tok til , hadde Gud fastsett at denne visdomen skulle føra oss fram til herlegdomen .
Denne visdomen har ingen av herrane i verda kjent . Hadde dei kjent den , hadde dei ikkje krossfest herlegdomens Herre .
Men som det står skrive : Det auge ikkje såg og øyre ikkje høyrde , det som ikkje kom opp i noko menneskehjarte , alt det Gud har gjort ferdig for dei som elskar han , kven kjende Herrens sinn , så han kunne gje han råd ?








Likevel , sysken , kunne eg ikkje tala til dykk som til menneske som har Anden . Nei , eg måtte tala til menneske styrte av kjøt og blod , som til spedborn i Kristus .
Mjølk gav eg dykk å drikka og ikkje fast føde , for det kunne de ikkje tola . Ja , de toler det ikkje enno ,
for framleis er det berre kjøt og blod som rår i dykk . Når det er misunning og strid mellom dykk , er de ikkje då styrte av kjøtet og går fram på same måten som alle andre menneske ?
Når ein seier : « Eg held meg til Paulus » og ein annan : « Eg til Apollos » , er de ikkje då som alle andre menneske ?
Kva er vel Apollos ? Og kva er Paulus ? Tenarar som hjelpte dykk til tru ! Begge gjorde vi det Herren hadde sett oss til :
Eg planta , Apollos vatna , men Gud gav vekst .
Så er dei ikkje noko , korkje den som plantar eller den som vatnar . Berre Gud er noko , han som gjev vekst .
Den som plantar og den som vatnar , er eitt , men dei skal få løn , kvar etter sitt eige arbeid .
For vi er Guds medarbeidarar ; de er Guds åkerland , Guds bygning .
Etter den nåde Gud har gjeve meg , har eg lagt grunnvoll som ein klok byggmeister , og andre byggjer oppå . Men kvar einskild må vera nøye med korleis han byggjer .
For ingen kan leggja ein annan grunnvoll enn den som alt er lagd , Jesus Kristus .
Men om nokon byggjer på denne grunnvollen med gull , sølv eller dyre steinar , med tre , høy eller halm ,
så skal det ein gong visa seg kva slag arbeid kvar einskild har gjort . Herrens dag skal gjera det klårt , for den dagen blir openberra med eld , og elden skal prøva det kvar einskild har gjort .
Om det byggverket nokon har reist , blir ståande , skal han få si løn ;
om det brenn opp , må han lida tapet . Sjølv skal han bli frelst , men berre som gjennom eld .
Veit de ikkje at de er Guds tempel , og at Guds Ande bur i dykk ?
Om nokon øydelegg Guds tempel , skal Gud øydeleggja han . For Guds tempel er heilagt , og dette tempelet er de .
Ingen må narra seg sjølv ! Om nokon av dykk meiner seg å vera vis i denne verda , lat han då bli ein dåre , så han kan bli verkeleg vis .
For visdomen i denne verda er dårskap i Guds auge . For det står skrive : Han fangar dei vise i deira list , Herren kjenner tankane til dei vise , han veit at dei er tomme .




Så skal de sjå på oss som Kristi tenarar og forvaltarar av Guds mysterium .
Og av forvaltarar krevst det at dei viser truskap .
Men for meg har det ingen ting å seia om eg blir dømd av dykk eller av nokon menneskeleg domstol . Ja , eg dømmer ikkje meg sjølv eingong ,
for eg veit ikkje om at eg har gjort noko gale . Men eg er ikkje dermed frikjend , for Herren er den som dømmer meg .
Døm difor ikkje før tida , før Herren kjem . Han skal få fram i lyset det som er løynt i mørkret , og visa kva menneska ber i hjartet , og då skal kvar og ein få sin ros av Gud .
Her har eg brukt meg sjølv og Apollos som døme for dykk , sysken . Av oss skal de læra å « ikkje gå ut over det som står skrive » , så ingen blæs seg opp og held med den eine framfor den andre .
Kven har sett deg høgare enn andre ? Kva anna har du enn det du har fått ? Og har du fått noko , kvifor skryter du då , som om du ikkje hadde fått det i gåve ?
Men de er alt mette ! De har alt vorte rike , ja , de har vorte kongar , men utan oss ! Ja , hadde de endå vorte kongar , så kunne vi styra saman med dykk !
Men for meg ser det ut til at Gud har gjeve oss apostlar den lågaste plassen . Vi er som dødsdømde , stilte fram som eit skodespel for verda , både for englar og for menneske .
Vi er dårar for Kristi skuld , de er dei kloke i Kristus . Vi er veike , de er sterke . De får ære , vi får skam .
Heilt fram til no har vi både svolte og tørsta , vi manglar klede , vi blir slegne , dreg heimlause omkring
og strevar for å livberga oss med våre eigne hender . Når vi blir utskjelte , velsignar vi . Når vi blir forfølgde , held vi ut .
Når nokon spottar oss , svarar vi venleg . Vi har vorte som utskot i verda , som avskum for alle – til denne dag .
Eg skriv ikkje dette for å gjera dykk skamfulle , men fordi de er mine kjære born , vil eg visa dykk til rette .
For om de har tusen lærarar i Kristus , har de ikkje mange fedrar . Og det var eg som vart far dykkar i Kristus Jesus då eg gav dykk evangeliet .
Så legg eg dykk dette på hjartet : De må likna meg !
Difor sender eg Timoteus til dykk , mitt kjære og trufaste barn i Herren . Han skal minna dykk på mine vegar i Kristus Jesus , slik eg lærer overalt i alle forsamlingar .
Nokre hos dykk har blåse seg opp fordi dei trur at eg ikkje kjem til dykk igjen .
Men eg kjem snart , om Herren vil , og då får eg verkeleg kjenna , ikkje orda , men krafta til desse oppblåsne folka .
For Guds rike er ikkje ord , men kraft .
Kva vil de ? Skal eg koma til dykk med pisken eller med kjærleik og ei mild ånd ?
Rett ut sagt : Ein høyrer om hor hos dykk , til og med slikt som ikkje eingong blir tolt hos heidningane : at ein mann lever saman med kona til far sin .
Og endå er de hovmodige ! De skulle heller sørgja , så den som har gjort dette , kunne bli utstøytt frå dykk .
For eg , som er fysisk fråverande , men åndeleg til stades , eg har alt felt dommen over den som har gjort dette , som om eg var til stades .
De skal samlast i Herren Jesu namn , og eg vil vera med dykk i ånda , og vår Herre Jesu kraft skal vera med oss .
Då skal denne mannen overgjevast til Satan og kroppen hans bli øydelagd , så ånda kan bli frelst på Herrens dag .
De har sanneleg ikkje stort å skryta av ! Veit de ikkje at litt surdeig gjennomsyrar heile deigen ?
Reins ut den gamle surdeigen så de kan vera ein ny deig : usyra , slik de verkeleg er . For vårt påskelam er slakta , Kristus .
Så lat oss halda høgtid , ikkje med gammal surdeig , ikkje med ein surdeig av vondskap og synd , men med usyra brød av sanning og reinleik .
I brevet til dykk skreiv eg at de ikkje måtte ha omgang med folk som lever i hor .
Då meinte eg ikkje alle her i verda som lever i hor , heller ikkje dei grådige , ransmennene og avgudsdyrkarane . For då måtte de gå ut av denne verda .
Det eg meinte med det eg skreiv , var at de ikkje skal ha noko å gjera med ein som blir kalla bror , men som lever i hor , er grådig eller dyrkar avgudar , er ein spottar , drankar eller ransmann . Slike skal de heller ikkje eta i lag med .
Kva har vel eg med å dømma dei som står utanfor ? Er det ikkje dei som er innanfor , de skal dømma ?
Dei som står utanfor , skal Gud dømma . Så støyt den vonde ifrå dykk !
Når ein av dykk har ei sak mot ein annan , korleis kan han då våga å leggja henne fram for dei urettferdige og ikkje for dei heilage ?
Veit de ikkje at dei heilage skal dømma verda ? Og når de skal dømma verda , kvifor duger de ikkje då til å dømma i småsaker ?
Eller veit de ikkje at vi skal dømma englar ? Kan de ikkje då dømma i reint jordiske saker ?
Men når de har slike jordiske rettssaker , korleis kan de då setja folk til dommarar som ikkje har tillit i forsamlinga ?
Dette seier eg for at de kan skamma dykk ! Finst det ikkje ein einaste vitug hos dykk som kan dømma i ei sak mellom brør ?
Nei , bror fører sak mot bror , og det for dommarar som ikkje trur .
Det er i det heile eit nederlag for dykk at de har rettssaker mot kvarandre . Kvifor lid de ikkje heller urett ? Kvifor lid de ikkje heller tap ?
Men de gjer urett og lèt andre lida tap – til og med sysken .
Veit de ikkje at dei som gjer urett , ikkje skal arva Guds rike ? Far ikkje vill ! Verken dei som lever i hor , dei som dyrkar avgudar eller dei som bryt ekteskapet , verken menn som ligg med menn eller lèt seg liggja med ,
verken tjuvar , grådige , drankarar , spottarar eller ransmenn skal arva Guds rike .
Slike har somme av dykk vore . Men no er de vaska reine , de har vorte helga , de er gjorde rettferdige i Herren Jesu Kristi namn og i vår Guds Ande .
Alt har eg lov til , men ikkje alt tener til det gode . Alt har eg lov til , men eg skal ikkje la noko få makt over meg .
Maten er til for magen , og magen for maten , men Gud skal gjera ende på dei begge . Kroppen er ikkje for hor ; han er for Herren , og Herren er for kroppen .
Gud reiste opp Herren , og ved si kraft skal han òg reisa oss opp .
Veit de ikkje at kroppane dykkar er Kristi lemer ? Skal eg då ta Kristi lemer og gjera dei til horelemer ? Langt ifrå !
Eller veit de ikkje at den som held seg til ei hore , er éin kropp med henne ? For det er sagt : Dei to skal vera éin kropp .
Men den som held seg til Kristus , er éi ånd med han .
Hald dykk langt borte frå hor ! All synd som eit menneske gjer , er utanfor kroppen . Men den som driv hor , syndar mot sin eigen kropp .
Veit de ikkje at kroppen dykkar er eit tempel for Den heilage ande som bur i dykk , han som de har frå Gud ? De er ikkje lenger dykkar eigne :
De er kjøpte , og prisen er betalt . Difor skal de æra Gud med kroppen !
Når det gjeld det de skreiv om , så er det godt for ein mann at han ikkje rører ei kvinne .
Men for å unngå hor skal kvar mann ha si kone og kvar kvinne sin mann .
Mannen skal gjera mot kona det han skyldar , og like eins kona mot mannen .
Kona rår ikkje over sin eigen kropp ; det gjer mannen . Like eins rår heller ikkje mannen over sin eigen kropp ; det gjer kona .
Hald dykk ikkje frå kvarandre utan at de er samde om å gjera det for ei tid , for å bruka tida til bøn . Kom så saman att , for at Satan ikkje skal freista dykk fordi de ikkje kan vera fråhaldande .
Dette er meint som ei tillating , ikkje som eit påbod .
For eg skulle ønskja at alle var som eg . Men kvar har si eiga nådegåve frå Gud , den eine slik , den andre så .
Til dei ugifte og til enkjene seier eg : Det er godt for dei om dei blir verande som eg .
Men kan dei ikkje vera fråhaldande , får dei gifta seg . For det er betre å gifta seg enn å brenna av lyst .
Og til dei som er gifte , har eg dette bodet , ikkje frå meg , men frå Herren : Ei kone skal ikkje skilja seg frå mannen sin –
om ho skil seg , skal ho leva ugift eller forlika seg med mannen – og ein mann skal ikkje skilja seg frå kona si .
Til dei andre seier eg , og ikkje Herren : Om ein kristen bror har ei kone som ikkje trur , og ho gjerne vil bli buande saman med han , skal han ikkje skilja seg frå henne .
Og om ei kone har ein mann som ikkje trur , og han gjerne vil bli buande saman med henne , skal ho ikkje skilja seg frå mannen .
For mannen som ikkje trur , blir helga ved kona , og kona som ikkje trur , blir helga ved mannen fordi han er ein truande bror . Elles hadde borna dykkar vore ureine , men no er dei heilage .
Men vil den som ikkje trur , skilja seg , så lat han skilja seg . I slike tilfelle er ikkje den truande broren eller systera bunden . Gud har kalla dykk til fred .
For kva veit du , kvinne , om du kan berga mannen din ? Og kva veit du , mann , om du kan berga kona di ?
Difor skal kvar og ein leva livet sitt der Herren har sett han , så som Gud har kalla kvar einskild . Dette pålegget gjev eg i alle forsamlingane .
Var ein mann omskoren då han vart kalla , skal han ikkje prøva å gjera det om . Var ein mann uomskoren då han vart kalla , skal han ikkje la seg omskjera .
Det avgjerande er ikkje om ein er omskoren eller uomskoren , men at ein held Guds bod .
Kvar og ein skal bli verande i det kallet han hadde då han vart kalla .
Var du slave då du vart kalla ? Bry deg ikkje om det ! Men kan du bli fri , så vel heller det .
For den som var slave då Herren kalla han , er Herrens frigjevne . På same måten har den som var fri då han vart kalla , vorte Kristi slave .
De er kjøpte , og prisen er betalt . Så bli ikkje slavar for menneske .
Kvar og ein skal bli verande der han var då han vart kalla , sysken , og han skal vera der for Gud .
Når det gjeld dei unge jentene , har eg ikkje noko bod frå Herren . Men eg seier mi meining , sidan eg av Herren har fått miskunn til å vera truverdig .
På grunn av den trengselstida vi lever i , meiner eg at det er godt for eit menneske at det blir verande som det er .
Er du bunden til ei kvinne , så prøv ikkje å bli fri . Er du ikkje bunden til ei kvinne , så prøv heller ikkje å finna deg ei kone .
Men om du gifter deg , syndar du ikkje ; og om ei ung jente gifter seg , syndar ho ikkje . Men dei som gifter seg , kjem til å møta vanskar i livet , og det vil eg gjerne spara dykk for .
For det seier eg , brør , at tida blir stadig kortare . Heretter skal dei som har kone , vera som om dei ikkje hadde ,
dei gråtande som om dei ikkje gret , dei glade som om dei ikkje gledde seg , dei som kjøper noko , som om dei ikkje eigde det ,
og dei som bruker det som er i verda , som om dei ikkje brukte det . For denne verda slik ho er , går under .
Eg vil at de skal vera frie for uro . Den ugifte har omsorg for det som høyrer Herren til , korleis han kan vera til glede for Herren .
Men den som er gift , har omsorg for det som høyrer verda til , korleis han kan vera til glede for kona ,
og så blir sinnet delt . Den ugifte kvinna og den unge jenta har omsorg for det som høyrer Herren til , så dei kan vera heilage både på kropp og sjel . Men den gifte kvinna har omsorg for det som høyrer verda til , korleis ho kan vera til glede for mannen .
Dette seier eg fordi eg vil dykk vel . Eg vil ikkje leggja band på dykk , men eg vil de skal leva sømeleg og halda dykk trufast og heilhjarta til Herren .
Om nokon trur at han ikkje kan vera i lag med kjærasten sin på sømeleg vis fordi han er i si fulle kraft , då skal han gjera som han vil , når så må vera : Lat dei gifta seg , han syndar ikkje med det .
Men den som står fast i det han har sett seg føre og ikkje er under tvang , men har herredøme over viljen sin og i sitt hjarte har teke den avgjerda å la jenta bli verande jomfru , han gjer vel i det .
Så gjer den rett som gifter seg med kjærasten sin , og den som ikkje gifter seg , gjer betre .
Ei kone er bunden så lenge mannen hennar lever . Men når mannen døyr , er ho fri og kan gifta seg med kven ho vil , berre det blir gjort i Herren .
Men lukkelegare er ho om ho lever åleine , etter mi meining . Og eg meiner at eg òg har Guds Ande .
Når det gjeld kjøt som har vore ofra til avgudane , er det nok så at vi alle har kunnskap . Men kunnskapen gjer hovmodig ; det er kjærleiken som byggjer opp .
Om nokon meiner at han har kunnskap om noko , så kjenner han det enno ikkje slik som han burde kjenna det .
Men den som elskar Gud , er kjend av han .
Når det gjeld det å eta slike avgudsoffer , veit vi at det ikkje finst nokon avgud i verda , og at det ikkje finst nokon Gud utan éin .
Rett nok finst det såkalla gudar , både i himmelen og på jorda , ja , det er mange gudar og mange herrar .
Men for oss er det éin Gud , vår Far . Alt vart til av han , og til han er vi skapte . Og det er éin Herre , Jesus Kristus . Alt er til ved han , og ved han lever vi .







Er eg ikkje fri ? Er eg ikkje apostel ? Har eg ikkje sett Jesus , vår Herre ? Er ikkje de mitt verk i Herren ?
Er eg ikkje apostel for andre , så er eg det i alle fall for dykk . For de er seglet på apostelkallet mitt i Herren .
Mitt forsvar mot dei som dømmer meg , er dette :
Har ikkje vi òg rett til å få mat og drikke ?
Har ikkje vi òg rett til å ha med oss ei truande syster som kone , liksom dei andre apostlane og Herrens brør og Kefas ?
Er det berre eg og Barnabas som ikkje har rett til å sleppa å arbeida ?
Kven er soldat og betaler løna sjølv ? Kven plantar ei vinmark utan å få eta av frukta ? Eller kven gjeter ein buskap utan å drikka av mjølka frå buskapen ?
Talar eg dette berre ut frå menneskeleg tankegang ? Seier ikkje lova òg det same ?
For i Moselova står det skrive : Du skal ikkje binda for mulen på ein okse som treskjer . Men er det oksane Gud har omsorg for ?
Er ikkje dette sagt fullt og heilt med tanke på oss ? Jau , for vår skuld er det skrive . For den som pløyer , skal pløya med håp , og den som treskjer , skal gjera det med håp om å få sin del .
Har vi sådd det åndelege blant dykk , er det då for mykje om vi får hausta av det materielle ?
Om andre har rett til dette hos dykk , skulle ikkje vi ha det endå meir ? Men vi har ikkje nytta denne retten . Vi finn oss i alt , så vi ikkje skal leggja noko hinder for Kristi evangelium .
Veit de ikkje at dei som gjer teneste i tempelet , får eta av det som kjem inn til tempelet , og at dei som tener ved altaret , får sin del av det som blir ofra på altaret ?
På same måten har Herren gjeve påbod om at dei som forkynner evangeliet , skal leva av evangeliet .
Men eg har ikkje nytta nokon av desse rettane . Eg har heller ikkje skrive dette for å gjera krav på dei . For eg ville heller døy – ingen skal ta frå meg dette som eg er så stolt av .
For om eg forkynner evangeliet , så er ikkje det noko å skryta av ; det ligg på meg som ein tvang . Ve meg om eg ikkje forkynner evangeliet !
Gjer eg det frivillig , då har eg krav på løn . Men gjer eg det fordi eg må , då er det ein hushaldars oppgåve som er tiltrudd meg .
Kva er så mi løn ? Jau , at eg forkynner evangeliet utan kostnad for nokon og ikkje nyttar den retten som evangeliet gjev meg .
Endå eg er fri og ikkje slave for nokon , har eg gjort meg til slave for alle for å vinna så mange som råd .
For jødane har eg vorte som ein jøde , så eg kan vinna jødar . For dei som er under lova , har eg vorte lik ein som er under lova , så eg kan vinna dei , endå eg sjølv ikkje er under lova .
For dei som er utan lov , har eg vorte som ein som er utan lov , så eg kan vinna dei , endå eg ikkje er utan lov for Gud , men bunden av Kristi lov .
For dei veike har eg vorte veik , så eg kan vinna dei veike . For alle har eg vorte alt , så eg i alle fall kan frelsa nokre .
Men alt gjer eg for evangeliet skuld , så eg sjølv kan få del i det .
Veit de ikkje at dei som spring på stadion , dei er alle med i løpet , men berre éin får sigersprisen ? Spring då slik at de vinn prisen !
Alle som er med i kampleikane , må nekta seg alt . Dei gjer det for å vinna ein forgjengeleg krans , men vi for å vinna ein uforgjengeleg .
Så spring eg ikkje utan mål ; eg er ikkje som ein nevekjempar som slår i lause lufta .
Nei , eg er hard med kroppen min og tvingar han til å lystra , så ikkje eg , som har forkynt for andre , sjølv skal koma til kort .
Eg vil ikkje , sysken , at de skal vera uvitande om dette : Fedrane våre i øydemarka var alle under skya og gjekk alle gjennom havet .
Alle vart døypte til Moses i skya og i havet ,
og dei åt alle den same åndelege maten
og drakk alle den same åndelege drikken . For dei drakk av det åndelege berget som følgde dei , og berget var Kristus .
Likevel hadde Gud inga glede i dei fleste av dei , for dei vart nedslegne i øydemarka .
Desse hendingane er åtvarande eksempel for oss . Dei skal læra oss at vi ikkje skal ha lyst til det vonde , slik som dei hadde .
Ver ikkje avgudsdyrkarar slik nokre av dei var , som det står skrive : Folket sette seg ned og åt og drakk , og så stod dei opp og gav seg til å dansa .
Lat oss heller ikkje driva hor , slik nokre av dei dreiv hor , så tjuetre tusen menneske fall på ein dag .
Heller ikkje må vi setja Kristus på prøve , slik nokre av dei gjorde og vart drepne av ormane .
Og de må ikkje vera misnøgde og murra , slik nokre av dei murra og vart drepne av øydeleggjaren .
Det som hende med dei , skulle vera til åtvaring . Det er skrive ned til rettleiing for oss , og til oss er dei siste tider komne .
Difor må den som trur at han står , passa på at han ikkje fell .
De har ikkje møtt andre freistingar enn slike som høyrer menneskelivet til . Og Gud er trufast , han skal ikkje la dykk bli freista over evne . Nei , midt i freistinga vil han òg visa ein utveg , så de kan halda ut .
Difor , mine kjære , hald dykk langt borte frå avgudsdyrkinga !
Eg talar til dykk som til forstandige menneske . Døm sjølve om det eg seier !
Velsigningsbegeret som vi velsignar , gjev det ikkje del i Kristi blod ? Brødet som vi bryt , gjev det ikkje del i Kristi kropp ?
Fordi det er eitt brød , er vi alle éin kropp . For vi har alle del i det eine brødet .
Sjå på Israelsfolket ! Har ikkje dei som et av offeret , del i det som skjer på altaret ?
Kva meiner eg med dette ? At eit avgudsoffer har noko for seg , eller at ein avgud er noko ?
Nei , men at det dei ofrar , det ofrar dei til vonde ånder og ikkje til Gud . Men eg vil ikkje at de skal ha fellesskap med vonde ånder .
De kan ikkje drikka både Herrens beger og begeret til vonde ånder . De kan ikkje vera med både ved Herrens bord og ved bordet til vonde ånder .
Eller vågar vi vekkja Herrens harme ? Er vi sterkare enn han ?
Alt har eg lov til , men ikkje alt tener til det gode . Alt har eg lov til , men ikkje alt byggjer opp .
Ingen må søkja sitt eige beste , men det som er best for den andre .
Alt som blir selt på torget , kan de eta med godt samvit utan å spørja om det er offerkjøt .
For jorda og det som fyller henne , høyrer Herren til .
Om ein av dei som ikkje trur , bed dykk heim til seg , og de gjerne vil koma , så et med godt samvit alt som blir sett fram for dykk , utan å spørja kva det er .
Men seier nokon til dykk : « Dette er offerkjøt » , så et det ikkje – for hans skuld som sa det , og for samvitet skuld .
Og då meiner eg hans samvit , ikkje ditt . For kvifor skal min fridom dømmast av samvitet til ein annan ?
Om eg tek imot dette med takk , kvifor skal eg då klandrast for det som eg takkar Gud for ?
Men anten de et eller drikk , eller kva de gjer , så gjer det alt til Guds ære !
Lat korkje jøde eller grekar eller Guds kyrkje få noko å støyta seg på !
Eg prøver sjølv å vera alle til lags på alle vis . Eg søkjer ikkje mitt eige beste , men det som er best for andre , så dei kan bli frelste .
Etterlikna meg slik eg etterliknar Kristus !
Eg rosar dykk for at de hugsar på meg i alt og held fast på dei overleveringane som eg har gjeve vidare til dykk .
Men eg vil de skal vita at Kristus er hovudet for kvar mann , mannen er hovudet for kvinna , og Gud er hovudet for Kristus .
Ein mann som har noko på hovudet når han bed eller talar profetisk , vanærar hovudet sitt .
Men ei kvinne som bed eller talar profetisk utan å dekkja til hovudet , vanærar hovudet sitt , for det er det same som å vera snauklipt .
Vil ikkje ei kvinne ha noko på hovudet , kan ho like godt klippa håret av seg ! Men er det ei skam for ei kvinne å klippa eller barbera håret av seg , må ho dekkja seg til .
Men mannen skal ikkje ha noko på hovudet , for han er Guds bilete og ære . Men kvinna er mannens ære .
For mannen vart ikkje til av kvinna , men kvinna av mannen .
Mannen vart heller ikkje skapt for kvinna skuld , men kvinna for mannen skuld .
Difor skal kvinna , for englane skuld , ha noko på hovudet som teikn på sin rett .
Men i Herren er ikkje kvinna uavhengig av mannen , og mannen er ikkje uavhengig av kvinna .
For liksom kvinna vart til av mannen , så blir mannen fødd av kvinna ; men alt er av Gud .
Døm sjølve ! Sømer det seg for ei kvinne å be til Gud utan noko på hovudet ?
Lærer ikkje sjølve naturen dykk at det er ei vanære for mannen å ha langt hår ,
medan det er ei ære for kvinna ? For det lange håret er gjeve henne til slør .
Men vil nokon skapa strid om dette , så skal de vita at den skikken har ikkje vi , og heller ikkje Guds forsamlingar .
Når eg no gjev dykk mine påbod , kan eg ikkje rosa dykk for samkomene dykkar . Dei er meir til skade enn til nytte .
For det første høyrer eg at de er ueinige når de kjem saman i forsamlinga , og eg trur at det er noko i det .
For det må vel vera oppsplitting i flokkar hos dykk , slik at det kan bli klårt kven som held mål .
Når de så kjem saman og er samla , er det ikkje Herrens måltid de held .
For når de held måltid , tek kvar og ein fram sin eigen mat , og den eine er svolten , den andre drikk seg full .
Har de ikkje hus så de kan eta og drikka heime ? Eller foraktar de Guds forsamling og lèt dei som ikkje har noko , sitja med skam ? Kva skal eg seia til dette ? Skal eg rosa dykk ? Nei , for dette rosar eg dykk ikkje !
For eg har teke imot frå Herren det eg òg har overgjeve til dykk : Den natta Herren Jesus vart sviken , tok han eit brød ,
takka , braut det og sa : « Dette er min kropp , som er for dykk . Gjer dette til minne om meg ! »
Like eins tok han begeret etter måltidet og sa : « Dette begeret er den nye pakt i mitt blod . Kvar gong de drikk av det , gjer det til minne om meg ! »
For kvar gong de et dette brødet og drikk av begeret , forkynner de Herrens død , heilt til han kjem .
Den som et brødet og drikk Herrens beger på urett vis , syndar mot Herrens kropp og blod .
Kvar og ein må prøva seg sjølv , og så skal han eta av brødet og drikka av begeret .
For den som et og drikk utan tanke for Herrens kropp , han et og drikk seg sjølv til doms .
Difor er det mange veike og sjuke hos dykk , og nokre sovnar inn .
Om vi dømde oss sjølve , vart vi ikkje dømde .
Men når vi blir dømde av Herren , blir vi refsa , så vi ikkje skal bli fordømde saman med verda .
Difor , mine sysken : Når de kjem saman til måltid , må de venta på kvarandre !
Er nokon svolten , får han eta heime , så ikkje samkomene dykkar skal føra dom over dykk . Om dei andre sakene skal eg gje forskrifter når eg kjem .
Når det gjeld Andens gåver , sysken , vil eg ikkje at de skal vera utan kunnskap .
De veit at då de var heidningar , vart de viljelaust dregne med til dei stumme avgudane .
Difor kunngjer eg dykk at ingen som talar i Guds Ande , seier : « Forbanna vere Jesus ! » Og ingen kan seia : « Jesus er Herre ! » utan i Den heilage ande .
Nådegåvene er ulike , men Anden er den same .
Tenestene er ulike , men Herren er den same .
Dei kraftige verknadene er ulike , men Gud er den same , han som er verksam og gjer alt i alle .
Hos kvar einskild openberrar Anden seg slik at det tener til det gode .
For ved Anden blir det gjeve den eine å forkynna visdom , den andre å forkynna kunnskap ved den same Anden .
Éin får ei særskild tru ved den same Anden , ein annan nådegåver til å lækja ved den eine Anden .
Éin får gåva å gjera mektige gjerningar , éin å tala profetisk , ein annan å prøva ånder . Éin får gåva å tala ulike tunger , ein annan får tyding av tungene .
Alt dette er eit verk av den eine og same Anden , som deler ut sine gåver til kvar einskild som han vil .
For liksom kroppen er éin , endå han har mange lemer , er alle lemene éin kropp , endå dei er mange . Slik er det med Kristus òg .
For med éin Ande vart vi alle døypte til å vera éin kropp , anten vi er jødar eller grekarar , slavar eller frie , og alle fekk vi éin Ande å drikka .
For kroppen er heller ikkje éin lem , men mange .
Om foten ville seia : « Fordi eg ikkje er hand , høyrer eg ikkje med til kroppen » , så høyrer han like fullt med til kroppen .
Og om øyret ville seia : « Fordi eg ikkje er auge , høyrer eg ikkje med til kroppen » , så høyrer det like fullt med til kroppen .
Om heile kroppen var auge , kvar vart det då av høyrsla ? Om alt var høyrsle , kvar vart det då av luktesansen ?
Men no har Gud gjeve kvar einskild lem sin plass på kroppen , så som han ville det .
Om dei alle var éin lem , kvar vart det då av kroppen ?
Men no er det mange lemer , men berre éin kropp .
Auget kan ikkje seia til handa : « Eg treng deg ikkje » , eller hovudet til føtene : « Eg har ikkje bruk for dykk » .
Tvert imot ! Dei lemene på kroppen som synest vera veikast , kan vi ikkje vera utan .
Og dei lemene på kroppen som vi tykkjer er verde mindre ære , dei viser vi heller større ære , og dei lemene som vi kjenner skam ved , kler vi endå meir sømeleg ;
dei andre lemene treng det ikkje . Men Gud har sett kroppen saman slik at det som manglar ære , heller får større ære ,
så det ikkje skal vera strid i kroppen , men at lemene skal ha same omsorg for kvarandre .
For om ein lem lid , så lid alle dei andre med . Og om ein lem blir æra , gleder alle dei andre seg .
Men de er Kristi kropp , og kvar av dykk ein lem på han .
I kyrkja har Gud for det første sett nokre til apostlar , for det andre profetar , for det tredje lærarar , deretter gåva å gjera mektige gjerningar , deretter nådegåver til å lækja , til å hjelpa , til å leia og til å tala i ulike tunger .
Er vel alle apostlar ? Er alle profetar ? Er alle lærarar ? Gjer alle mektige gjerningar ?
Har alle nådegåver til å lækja ? Talar alle i tunger ? Kan alle tyda tungene ?
Men ver ivrige etter å få dei største nådegåvene ! Og endå vil eg visa dykk ein betre veg :

Om eg talar med mennesketunger og engletunger , men ikkje har kjærleik , då er eg ein ljomande malm eller ei klingande bjølle .
Om eg har profetisk gåve og kjenner alle løyndomar og eig all kunnskap , og om eg har all tru så eg kan flytta fjell , men ikkje har kjærleik , då er eg ingen ting .
Om eg gjev alt eg eig til mat for dei fattige , ja , om eg gjev meg sjølv til å brennast , men ikkje har kjærleik , då har eg ingen ting vunne .
Kjærleiken er tolmodig , kjærleiken er velvillig , misunner ikkje , skryter ikkje , er ikkje hovmodig .
Kjærleiken krenkjer ikkje , søkjer ikkje sitt eige , er ikkje oppfarande , gøymer ikkje på det vonde .
Han gleder seg ikkje ved urett , men gleder seg ved sanninga .
Alt held han ut , alt trur han , alt vonar han , alt toler han .
Kjærleiken tek aldri slutt . Profetgåvene skal bli borte , tungene skal teia og kunnskapen forgå .
For vi skjønar stykkevis og talar profetisk stykkevis .
Men når det fullkomne kjem , skal det som er stykkevis , ta ende .
Då eg var barn , tala eg som eit barn , tenkte eg som eit barn , forstod eg som eit barn . Men då eg vart vaksen , la eg av det barnslege .
No ser vi i ein spegel , i ei gåte , men då skal vi sjå andlet til andlet . No skjønar eg stykkevis , men då skal eg kjenna alt fullt ut , liksom eg fullt ut er kjend av Gud .
Så blir dei verande desse tre : tru , von og kjærleik . Og størst av dei er kjærleiken .
Jag etter kjærleiken , strev etter åndsgåvene og mest etter å tala profetisk .
For den som talar i tunger , talar ikkje for menneske , men for Gud . Ingen skjønar han , for han talar løyndomar ved Anden .
Men den som talar profetisk , talar for menneske til oppbygging , formaning og trøyst .
Den som talar i tunger , oppbyggjer seg sjølv , men den som talar profetisk , byggjer opp forsamlinga .
Eg skulle ønskja at de alle tala i tunger , men endå meir at de tala profetisk . For den som talar profetisk , er større enn den som talar i tunger , om han då ikkje tyder det han seier , så forsamlinga kan bli oppbygd .
Set no , sysken , at eg kjem til dykk og talar i tunger . Kva nytte har de av det , når eg verken gjev dykk openberring eller kunnskap , profetord eller lære ?
På same måten er det med livlause ting som gjev lyd , anten det er ei fløyte eller ei harpe . Om det ikkje er skilnad på tonane deira , korleis kan ein då oppfatta kva som blir spela ?
Og om trompeten gjev eit utydeleg signal , kven rustar seg då til krig ?
Slik er det med dykk òg : Bruker de ikkje tunga til å tala tydelege ord , korleis kan ein då oppfatta det som blir sagt ? Då talar de berre ut i lufta .
Same kor mange språk det finst i verda , har alle si meining .
Kjenner eg ikkje språket , blir eg ein framand for den som talar , og den som talar , blir ein framand for meg .
På same måten er det med dykk : Når de er så ivrige etter åndsgåvene , så søk å bli rike på gåver som byggjer opp forsamlinga !
Difor skal den som talar i tunger , be om at han må kunna tyda det .
For om eg bed i tunger , så bed mi ånd , men forstanden min har ikkje nytte av det .
Kva så ? Eg vil be med ånda , men eg vil òg be med forstanden . Eg vil lovsyngja med ånda , men eg vil òg lovsyngja med forstanden .
For om du lovar Gud i ånda , korleis kan då ein som er til stades og ikkje skjønar dette , seia « amen » til di takkebøn ? Han veit ikkje kva du seier .
Du held nok ei god takkebøn , men ingen annan blir oppbygd av det .
Eg takkar Gud for at eg talar meir i tunger enn nokon av dykk .
Men når forsamlinga er samla , vil eg heller tala fem ord med forstanden så eg kan læra andre noko , enn tusenvis av ord i tunger .
Mine sysken , ver ikkje born når det gjeld forstand ! I vondskap skal de vera born , men i forstand skal de vera fullvaksne .
Det står skrive i lova : Gjennom folk med andre tungemål og med andre språk på leppene skal eg tala til dette folket , men endå vil dei ikkje høyra på meg , seier Herren .




Kva inneber så dette , sysken ? Når de kjem saman , har kvar av dykk noko å gje . Den eine har ein salme , den andre eit ord til lærdom , ein har ei openberring , ein har tungetale , og ein annan har tydinga . Men lat alt tena til oppbygging !
Talar nokon i tunger , skal det ikkje vera meir enn to eller høgst tre om gongen . De skal tala éin om gongen , og éin må tyda .
Er det ingen som kan tyda , skal den som talar i tunger , teia i forsamlinga . Han kan tala for seg sjølv og for Gud .
Lat to eller tre tala profetisk , og lat dei andre prøva det som blir sagt .
Men får ein annan ei openberring medan han sit der , skal den første teia .
For de kan alle tala profetisk , men berre ein om gongen , så alle kan læra og alle få nytt mot .
Profetar kan styra dei profetiske åndene dei har .
For Gud er ikkje uordens Gud , men freds Gud . Liksom i alle forsamlingar av dei heilage
skal kvinnene teia når forsamlinga kjem saman . Dei har ikkje lov til å tala ; dei skal underordna seg , som òg lova seier .
Men er det noko dei vil læra , så lat dei spørja mennene sine heime . For det sømer seg ikkje for ei kvinne å tala i forsamlinga .
Var det kanskje frå dykk Guds ord gjekk ut ? Er det berre til dykk ordet er kome ?
Om nokon meiner seg å vera profet eller ha åndsgåver , så må han skjøna at det eg skriv til dykk , er eit Herrens bod .
Den som ikkje godtek dette , blir sjølv ikkje godteken .
Difor , sysken : Ver ivrige etter å tala profetisk , og hindra ingen i å tala i tunger .
Men lat alt gå sømeleg og ordentleg føre seg !
Eg kunngjer dykk , sysken , det evangeliet som eg forkynte dykk , som de òg tok imot , som de òg står støe i .
Ved det blir de frelste , så sant de held fast på ordet slik eg forkynte det for dykk ; elles blir det til inga nytte at de kom til trua .
For først og fremst overgav eg til dykk det som eg sjølv hadde motteke , at Kristus døydde for syndene våre , som skriftene har sagt ,
at han vart gravlagd , at han stod opp att tredje dagen , som skriftene har sagt ,
og at han synte seg for Kefas og deretter for dei tolv .






Men når det blir forkynt at Kristus har stått opp frå dei døde , korleis kan då somme av dykk seia at det ikkje finst noka oppstode frå dei døde ?
For er det inga oppstode frå dei døde , så har heller ikkje Kristus stått opp .
Men har ikkje Kristus stått opp , er bodskapen vår tom , og tom er òg trua dykkar .
Då står vi som falske vitne om Gud . For då har vi vitna imot Gud når vi seier at han har reist Kristus opp , noko han ikkje har gjort dersom døde ikkje står opp .
For står ikkje døde opp , så har heller ikkje Kristus stått opp .
Men har ikkje Kristus stått opp , då er trua dykkar meiningslaus , og de er enno i syndene dykkar .
Då er òg dei fortapte som har sovna inn i Kristus .
Har vi berre for dette livet sett vårt håp til Kristus , då er vi ynkelegare enn alle menneske .
Men no er Kristus oppstaden frå dei døde . Han er førstegrøda av dei som har sovna inn .
Fordi døden er komen ved eit menneske , så er òg oppstoda av dei døde komen ved eit menneske .
For liksom alle døyr på grunn av Adam , skal alle få liv ved Kristus .
Men kvar til si tid : Kristus er førstegrøda , deretter følgjer dei som høyrer Kristus til , når han kjem .
Så kjem enden , når han overgjev kongsmakta til Gud , sin Far , etter at han har utsletta all makt og alt herredøme og alt velde .
For han skal vera konge til Gud har lagt alle fiendar under hans føter .
Den siste fienden som blir gjord til inkjes , er døden .
For alt har han lagt under hans føter . Når det heiter alt , er det klårt at Gud sjølv er unnateken frå dette . For det er Gud som har lagt alt under han .
Men når alt er han underlagt , skal òg Sonen sjølv gje seg inn under Gud , som har lagt alt under han , og Gud skal vera alt i alle .
Kvifor lèt somme seg døypa for dei døde ? Dersom døde ikkje står opp , kvifor lèt somme seg då døypa for dei ?
Og kvifor set vi oss i fare kvar time på dagen ?
Ja , mine sysken , eg døyr kvar dag , det er like sant som at eg er stolt av dykk i Kristus Jesus , vår Herre .
Var det berre med eit reint menneskeleg håp eg kjempa mot villdyr i Efesos , kva godt hadde det tent til for meg ? Dersom dei døde ikkje står opp att , så lat oss eta og drikka , for i morgon døyr vi ! « Dårleg selskap øydelegg gode vanar . »


Men no kunne nokon seia : « Korleis står dei døde opp ? Kva slag kropp har dei ? »
Å , uvituge menneske ! Det du sår , gjev ikkje nytt liv utan at det døyr .
Og det du sår , er ikkje det akset som veks opp , men eit nake korn , anten det er av kveite eller av anna såkorn .
Men Gud lèt det få den skapnad som han har vilja , kvart slag korn sin eigen skapnad .
Ikkje alt kjøt er av same slag . Det er eitt slag kjøt i menneske , eitt i fe , eitt i fugl , eitt i fisk .
Og det finst himmelske kroppar og jordiske kroppar ; ein glans har dei himmelske , ein annan dei jordiske .
Ein glans har sola , ein annan har månen og ein annan stjernene . Den eine stjerna lyser med klårare glans enn den andre .
Slik er det òg med oppstoda frå dei døde . Det som blir sådd , er forgjengeleg . Men det som står opp , er uforgjengeleg .
Det blir sådd i vanære , det står opp i herlegdom . Det blir sådd i vanmakt , det står opp i kraft .
Det blir sådd ein kropp som hadde sjel , det står opp ein åndeleg kropp . Så visst som det finst ein kropp med sjel , finst det òg ein åndeleg kropp .
Slik står det skrive : Det første mennesket , Adam , vart til ei levande sjel . Den siste Adam vart ei ånd som gjev liv .
Det åndelege var ikkje det første , men det sjelelege . Så kom det åndelege .
Det første mennesket var frå jorda og skapt av jord , det andre mennesket er frå himmelen .
Slik som det jordiske mennesket var , så er òg dei jordiske , og slik som den himmelske er , så skal òg dei himmelske vera .
Og liksom vi har bore biletet av det jordiske mennesket , så skal vi òg bera biletet av den himmelske .
Men det seier eg , sysken , at kjøt og blod kan ikkje arva Guds rike , og det som er forgjengeleg , skal ikkje arva det uforgjengelege .
Sjå , eg seier dykk ein løyndom : Vi skal ikkje alle sovna inn , men vi skal alle bli omskapte ,
i hast , i ein augneblink , når den siste basunen lyder . For basunen skal lyda , og dei døde skal stå opp uforgjengelege , og vi skal bli omskapte .
For dette forgjengelege må bli kledd i uforgjengelegdom , og dette dødelege kledd i udødelegdom .
Men når dette forgjengelege er ikledd uforgjengelegdom og dette dødelege er ikledd udødelegdom , då blir det ordet oppfylt som står skrive : Døden er slukt og sigeren vunnen .
Død , kvar er din brodd ? Død , kvar er din siger ?



Når det gjeld innsamlinga til dei heilage , skal de følgja dei påbod eg gav forsamlingane i Galatia .
Første dagen i veka skal kvar av dykk leggja til sides heime hos seg sjølv så mykje som de er i stand til , så innsamlinga ikkje skal byrja først når eg kjem .
Når eg så kjem , skal eg senda brev med dei som de finn skikka til det , og dei skal føra gåva dykkar til Jerusalem .
Og skulle det visa seg å vera best at eg òg reiser , kan dei reisa saman med meg .
Eg skal koma til dykk når eg har vore i Makedonia , for Makedonia skal eg reisa gjennom .
Men hos dykk blir eg kanskje verande ei tid , eller til og med vinteren over . Så kan de utrusta meg til ferda vidare , kvar ho så går .
For denne gongen vil eg ikkje koma til dykk berre på gjennomreise . Eg håpar å kunna stansa ei tid , om Herren gjev meg lov .
I Efesos blir eg verande til pinse .
For her står døra vidopen for meg til ei rik gjerning , og det er mange motstandarar .
Dersom Timoteus kjem , må de sjå til at han kan kjenna seg trygg hos dykk . For han gjer Herrens gjerning slik eg gjer ,
og ingen skal sjå ned på han . Hjelp han i veg og lat han fara med fred , så han kan koma tilbake , for eg ventar på han saman med syskena våre .
Når det gjeld Apollos , bror vår , har eg bede han inderleg om å reisa til dykk saman med brørne . Men han er slett ikkje villig til å reisa no . Han kjem så snart han får høve til det .
Ver vakne ! Stå faste i trua ! Ver modige ! Ver sterke !
Lat alt de gjer , bli gjort i kjærleik !
Endå ein ting legg eg dykk på hjartet , mine sysken . De veit at husstanden til Stefanas var den første frukta i Akaia , og at dei har vigd seg til teneste for dei heilage .
De òg må underordna dykk under slike som dei og under kvar medarbeidar som gjer si gjerning .
Eg gleder meg over at Stefanas og Fortunatus og Akaikos er komne . Det har vege opp saknet av dykk .
For dei har sett nytt mot i både meg og dykk . Slike som dei skal de visa respekt .
Forsamlingane i Asia helsar dykk . Akvilas og Priska og forsamlinga som kjem saman i huset deira , helsar dykk hjarteleg i Herrens namn .
Alle syskena dykkar her sender si helsing . Hels kvarandre med eit heilagt kyss !
Eg , Paulus , skriv denne helsinga med mi eiga hand .
Om nokon ikkje elskar Herren , forbanna vere han ! Marana ta !
Herren Jesu nåde vere med dykk !
Min kjærleik er med dykk alle i Kristus Jesus .

Paulus , etter Guds vilje Kristi Jesu apostel , og Timoteus , vår bror , helsar Guds forsamling i Korint og alle dei heilage i heile Akaia :
Nåde vere med dykk og fred frå Gud , vår Far , og Herren Jesus Kristus !
Lova vere Gud , vår Herre Jesu Kristi Far , den Far som er rik på miskunn , vår Gud som gjev all trøyst .
Han trøystar oss i all vår naud , så vi kan trøysta dei som er i naud , med den trøyst som Gud trøystar oss med .
For liksom Kristi lidingar i rikt mål kjem over oss , blir vi òg i rikt mål trøysta ved Kristus .
Lid vi naud , er det for at de skal få trøyst og frelse . Blir vi trøysta , er det for at de skal få den trøysta som gjer dykk uthaldande i dei same lidingane som vi må gjennomlida .
Og vårt håp for dykk er fast . For vi veit at slik de deler lidingane med oss , deler de òg trøysta .
Vi vil ikkje , sysken , at de skal vera uvitande om alt det vonde vi måtte lida i Asia . Det var så tungt at det var meir enn vi kunne bera . Vi var til og med i tvil om vi kunne berga livet .
I tanken kjende vi oss alt som dødsdømde , slik at vi ikkje skulle stola på oss sjølve , men på Gud , som reiser opp dei døde .
Han berga oss frå den visse død , og han skal berga oss igjen . Til han har vi sett vår von , og han skal berga oss på nytt .
Også de må koma oss til hjelp i bøn . Når mange bed , vil takka for den nådige hjelp vi får , stiga opp frå mange munnar .
For det er vi stolte av , og det kan samvitet vårt vitna om : Vi har ferdast her i verda , og ikkje minst mellom dykk , i ein ærlegdom og reinleik som er av Gud . Vi har ikkje late oss leia av menneskeleg visdom , men av Guds nåde .
For det ligg ikkje noko anna i det vi skriv til dykk , enn det de kan lesa og forstå . Og eg håpar at de skal læra å forstå fullt ut
det som de no delvis har skjøna : at de skal vera stolte av oss , slik vi skal vera stolte av dykk på vår Herre Jesu dag .
I tillit til dette var det at eg ville koma til dykk først , så de skulle få dobbel glede .
Eg ville koma innom dykk både på reisa til Makedonia og på vegen attende derifrå . Då kunne de hjelpa meg vidare på reisa til Judea .
Gjekk eg ansvarslaust fram då eg planla dette ? Eller legg eg planar slik menneske kan gjera , så eg seier både ja og nei på same tid ?
Så sant som at Gud er trufast : Det vi seier til dykk , er ikkje samtidig ja og nei .
For Guds Son , Jesus Kristus , som vi har forkynt for dykk , eg og Silvanus og Timoteus , han var ikkje ja og nei ; i han var det berre ja .
For alle Guds lovnader har fått sitt ja i han . Difor seier vi òg ved han vårt amen , Gud til ære .
Men den som grunnfester både oss og dykk i Kristus , og som har salva oss , det er Gud .
Og han har sett sitt segl på oss og gjeve oss Anden til pant i hjarta våre .
Eg kallar Gud til vitne ; det er sanning i mi sjel : Det er for å spara dykk at eg ikkje hittil har kome til Korint .
For vi vil ikkje vera herrar over trua dykkar , men medarbeidarar så de kan finna gleda . For i trua står de støtt .
Eg hadde bestemt meg for at eg ikkje ville koma og gjera dykk sorgfulle ein gong til .
Om eg gjev dykk sorg , kven skal då gjera meg glad , om ikkje den eg har gjort sorgfull ?
Og nett difor var det eg skreiv . Eg ville ikkje koma og bli sorgfull av dei som skulle gjera meg glad . Og eg har den tiltru til dykk alle at mi glede er dykkar glede .
I stor naud og med angst i hjartet skreiv eg til dykk , og mange tårer felte eg . Eg ville ikkje gjera dykk sorgfulle , men la dykk skjøna kor høgt eg elskar dykk .
Men om nokon har gjeve grunn til sorg , så er det ikkje meg han har gjort sorgfull , men dykk alle – eller dei fleste av dykk , for ikkje å overdriva .
Den straffa som dei fleste av dykk gav denne mannen , får vera nok .
No må de heller tilgje og trøysta han , så han ikkje heilt skal gå under i sorg .
Difor bed eg dykk at de møter han med kjærleik .
Dette var òg grunnen til at eg skreiv . Eg ville vita om de held mål og er lydige i alt .
Den som de tilgjev , tilgjev eg òg . Ja , om eg i det heile har noko å tilgje , har eg alt tilgjeve det for dykkar skuld , framfor Kristi andlet ,
så vi ikkje skal bli overlista av Satan . For vi veit kva han vil .
Då eg kom til Troas med Kristi evangelium , hadde Herren alt opna ei dør for meg .
Men eg var uroleg fordi eg ikkje fann Titus , bror min . Difor tok eg farvel med dei og fór til Makedonia .
Men Gud vere takk , som i Kristus alltid fører oss fram i triumftog og ved oss spreier angen av kunnskapen om han på kvar stad .
For vi er Kristi gode ange for Gud mellom dei som blir frelste , og mellom dei som går fortapt ;
ein ange av død til død for dei som går fortapt , ein ange av liv til liv for dei som blir frelste . Kven er vel i stand til dette ?
Vi er i alle fall ikkje lik dei mange som vil gjera pengar på Guds ord . Nei , med eit oppriktig sinn , på Guds vegner og for Guds andlet talar vi i Kristus .

Byrjar vi no igjen å koma med lovord om oss sjølve ? Eller treng vi , som visse andre , brev med tilråding frå dykk eller til dykk ?
Nei , de er sjølve vårt tilrådingsbrev , skrive i hjarta våre , kjent og lese av alle menneske .
For de viser at de er Kristi brev , som har vorte til ved vår teneste . Det er ikkje skrive med blekk , men med den levande Guds Ande , ikkje på steintavler , men i hjarta , på tavler av kjøt og blod .
Denne tilliten har vi til Gud ved Kristus .
Men dette er vi ikkje i stand til av oss sjølve ; vi kan ikkje tenkja ut noko som om det kom frå oss . Nei , berre ved Gud er vi i stand til dette ,
han som òg gjorde oss til tenarar for ei ny pakt som ikkje byggjer på bokstav , men på Ande . For bokstaven slår i hel , men Anden gjer levande .
Sjølv den tenesta som førte til død , den som var føreskriven med bokstavar hogne i stein , var omgjeven av ein slik herlegdom og glans at israelittane ikkje greidde å sjå Moses i andletet . Så sterkt stråla det , endå det var ein glans som vart borte .
Kor mykje sterkare glans har ikkje då Andens teneste ?
For var det ein herleg glans kring den tenesta som førte til fordømming , så må den tenesta som fører til rettferd , stråla med ein endå rikare glans .
Ja , det som den gongen var omgjeve av herlegdom , har mista glansen sin . For no strålar ein herlegdom som er så uendeleg mykje klårare .
For når det var herleg , det som vart borte , kor mykje herlegare må ikkje då det stråla som blir ståande ?
Når vi no har slikt eit håp , går vi frimodig fram .
Vi gjer ikkje som Moses , som la eit slør over andletet så israelittane ikkje skulle sjå den minkande glansen før han var borte .
Men dei vart forherda . For heilt til denne dag ligg dette sløret der når dei les frå den gamle pakta , og det blir ikkje fjerna , for det er i Kristus det blir teke bort .
Ja , heilt til denne dag ligg det eit slør over hjartet deira når det blir lese frå Moselova .
Men når dei vender om til Herren , blir sløret teke bort .
Herren , det er Anden , og der Herrens Ande er , der er fridom .
Men vi som utan slør over andletet ser Herrens herlegdom som i ein spegel , vi blir alle omdanna til dette biletet , frå herlegdom til herlegdom , og dette skjer ved Herrens Ande .

Når vi ved Guds miskunn har fått denne tenesta , mistar vi ikkje motet .
Nei , vi har sagt frå oss alt hemmeleg og skammeleg ; vi går ikkje fram med knep og forfalskar ikkje Guds ord . Men vi legg sanninga ope fram , og for Guds andlet stiller vi oss sjølve fram så alle menneske kan dømma oss etter sitt samvit .
Er vårt evangelium løynt , så er det løynt for dei som går fortapt .
For guden i denne verda har blinda forstanden til dei vantruande , så dei ikkje ser lyset som strålar frå evangeliet om Kristi herlegdom , han som er Guds bilete .
Vi forkynner ikkje oss sjølve , vi forkynner Jesus Kristus som Herre og oss som dykkar tenarar , for Jesu skuld .
For Gud , som sa : « Lys skal stråla fram frå mørkret » , han har late det skina i våre hjarte , så kunnskapen om Guds herlegdom i Jesu Kristi andlet skal lysa fram .
Men vi har denne skatten i leirkrukker , så den veldige krafta skal vera av Gud og ikkje koma frå oss .
Alltid er vi utsette , men ikkje kringsette , rådville , men ikkje rådlause ,
forfølgde , men ikkje forlatne , nedslegne , men ikkje ihelslegne .
Alltid ber vi Jesu død med oss i vår eigen kropp , så òg Jesu liv skal bli synleg i kroppen vår .
For enno medan vi lever , blir vi stadig overgjevne til døden for Jesu skuld , så òg Jesu liv skal bli synleg i vår dødelege kropp .
Slik er døden verksam i oss , men livet i dykk .
Vi har den same Anden som gjev tru , som det står skrive om : Eg trudde , difor tala eg . Vi òg trur , og difor talar vi .
For vi veit at han som reiste opp Herren Jesus , han skal òg reisa oss opp med Jesus og føra oss fram saman med dykk .
Men alt dette hender for dykkar skuld , så nåden skal bli stor og få takkseiinga til å stiga opp frå fleire og fleire – til Guds ære .
Difor mistar vi ikkje motet . Om vårt ytre menneske går til grunne , så blir det indre fornya dag for dag .
Dei trengslene vi no må bera , er lette , og dei skaper for oss ein evig herlegdom som veg uendeleg mykje meir .
Vi har ikkje det synlege for auga , men det usynlege . For det synlege er forgjengeleg , det usynlege evig .
For vi veit at om det blir nedrive , dette teltet som er vårt jordiske hus , så har vi i himmelen ein bygning som er frå Gud , eit evig hus som ikkje er gjort med hender .
Medan vi er her , sukkar og lengtar vi etter å bli overkledde med vår himmelske bustad .
For når vi slik er kledde , skal vi ikkje bli ståande nakne .
Så lenge vi er i vårt jordiske telt , sukkar vi under børa . For vi ønskjer ikkje å bli avkledde , men påkledde , så det dødelege kan bli oppslukt av livet .
Den som har gjort oss i stand til dette , er Gud , som har gjeve oss Anden til pant .
Difor er vi alltid ved godt mot , endå vi veit at så lenge vi er heime i kroppen , er vi borte frå Herren .
For vi vandrar i tru , utan å sjå .
Men vi er ved godt mot og vil heller flytta bort frå kroppen og heim til Herren .
Difor , anten vi er heime eller har flytt bort , set vi vår ære i å vera til glede for han .
For vi må alle fram for Kristi domstol , så kvar og ein kan få si løn for det han har gjort gjennom livet i kroppen , anten godt eller vondt .
Fordi vi veit kva det er å ha ærefrykt for Herren , prøver vi å vinna menneske . Men livet vårt ligg ope for Gud , og eg håpar at det òg ligg ope for dykk , slik at de kjenner oss .
Vi prøver ikkje no igjen å koma med lovord om oss sjølve , men vi gjev dykk høve til å vera stolte av oss , så de kan ha noko å svara dei som skryter av det dei er i det ytre og ikkje i hjartet .
For har vi vore i ekstase , så var det for Gud . Og er vi ved sans og samling , så er det for dykk .
For Kristi kjærleik tvingar oss . Vi veit at éin døydde for alle , difor har dei alle døydd .
Og han døydde for alle , så dei som lever , ikkje lenger skal leva for seg sjølve , men for han som døydde og stod opp for dei .
Så kjenner vi ikkje lenger nokon berre på menneskevis . Og har vi før kjent Kristus på menneskevis , så kjenner vi han ikkje lenger slik .
Nei , om nokon er i Kristus , er han ein ny skapning . Det gamle er borte , sjå , noko nytt har vorte til !
Men alt dette er av Gud , han som ved Kristus forsona oss med seg og gav oss forsoningstenesta .
Det var Gud som i Kristus forsona verda med seg , så han ikkje tilreknar dei misgjerningane deira , og han tiltrudde oss ordet om forsoninga .
Så er vi no sendebod for Kristus , og det er Gud sjølv som formanar gjennom oss : Vi bed på Kristi vegner , lat dykk forsona med Gud !
Han som ikkje visste av synd , har han gjort til synd for oss , så vi skal bli rettferdige for Gud i han .

Som hans medarbeidarar legg vi dykk òg på hjartet at de ikkje må ta imot Guds nåde til inga nytte .
For han seier : I rette tid bønhøyrde eg deg , på frelsedagen hjelpte eg deg .
Vi gjev ikkje menneske nokon grunn til å bli støytte bort , så tenesta ikkje skal bli spotta .
Nei , i alt står vi fram som Guds tenarar : med stort tolmod i motgang , naud og angst ,
under slag , i fengsel og i opptøyar , i hardt arbeid , i nattevaking og svolt .
Med reinleik og visdom går vi fram , med tolmod og godleik , i Den heilage ande , med kjærleik utan svik ,
med sannings ord og i Guds kraft , med rettferds våpen i høgre og venstre hand ,
om vi får ære eller vanære , om folk talar vondt eller vel om oss . Dei seier at vi fører folk vill , men vi talar sant ,
vi er ukjende , men velkjende , vi er døyande , og sjå , vi lever ! Vi blir slegne , men ikkje ihelslegne ,
vi sørgjer , men er alltid glade , vi er fattige , men gjer mange rike , vi har ingen ting , men eig alt .
Vi har tala rett ut til dykk , korintarar , de har stort rom i hjartet vårt .
De har det ikkje trongt hos oss ; det er i dykkar eige indre det er trongt .
Men no snakkar eg som til born : Gjer gjengjeld ! Opna dykk for oss .
Gå ikkje under framandt åk saman med slike som ikkje trur ! For kva har rettferd med urett å gjera , og kva har lys til felles med mørker ?
Korleis kan Kristus og Beliar samstemma ? Kva sameinar ein truande og ein vantru ?
Korleis kan Guds tempel og avgudane forlikast ? For vi er den levande Guds tempel , som Gud har sagt : Eg vil bu og ferdast midt mellom dei ; eg skal vera deira Gud , og dei skal vera mitt folk . Dra bort frå dei og skil dykk frå dei . Rør ikkje noko ureint ! Då vil eg ta imot dykk ;

eg vil vera dykkar far , og de skal vera mine søner og døtrer , seier Herren , Den allmektige .

Gjer rom for oss i hjartet dykkar ! Ingen av dykk har vi gjort urett , ingen har vi skadd , ingen har vi utnytta .
Dette seier eg ikkje for å dømma , for eg har alt sagt at de er i hjartet vårt , så vi både skal døy i lag og leva i lag .
Stor er mi tiltru til dykk , og eg er storleg stolt av dykk . Eg har vorte rikeleg trøysta og har ei overflod av glede midt i all vår naud .
For då vi kom til Makedonia , vart det heller ikkje lettare for oss . Vi møtte berre motgang ; strid omkring oss og angst inne i oss .
Men Gud , som trøystar dei nedbøygde , han trøysta oss med at Titus kom .
Ja , ikkje berre med at han kom , men òg med den trøysta han hadde fått hos dykk . Han fortalde korleis de lengta og sørgde , og kor brennande ivrig de står saman med meg . Dette gledde meg endå meir .
Om eg gjorde dykk sorgfulle med brevet mitt , så angrar eg ikkje . Først angra eg nok , for eg såg at brevet gjorde dykk sorgfulle , om så berre ei lita stund .
Men no er eg berre glad , ikkje fordi eg gjorde dykk sorgfulle , men fordi sorga dreiv dykk til omvending . For dette var ei sorg etter Guds vilje ; difor har vi ikkje gjort dykk nokon skade .
Sorg som er etter Guds vilje , fører til omvending og frelse , og det angrar ingen . Men sorg som er av denne verda , fører til død .
For denne sorga etter Guds vilje , sjå for ein iver ho har skapt ! Sjå berre kor de forsvarar dykk , og kor opprørte de er , kor de ottast , og kor de lengtar , kor brennande de er , og kor de refsar ! På alle måtar har de stått fram som uskuldige i denne saka .
Då eg skreiv til dykk , var det ikkje på grunn av han som hadde gjort urett , heller ikkje på grunn av han som hadde lide urett , men for at de sjølve , for Guds andlet , skulle bli klåre over kor ivrig de står saman med meg .
Alt dette gav oss trøyst og mot . Og i tillegg til denne trøysta gledde det meg endå meir å sjå kor glad Titus var . De har alle vore med og gjort han roleg til sinns .
Så når eg har skrytt av dykk til han , har eg ikkje vorte til skamme . Nei , liksom vi alltid har tala sant til dykk , har våre rosande ord til Titus òg vist seg å vera sanning .
Hjartet hans er fylt av ein endå større kjærleik til dykk no når han tenkjer på kor lydige de alle var , korleis de tok imot han med respekt og ærefrykt .
Eg gleder meg over at eg i eitt og alt kan lita på dykk .
Vi vil no kunngjera dykk , sysken , kva nåde Gud har vist forsamlingane i Makedonia .
For sjølv om dei har vore hardt prøvde i si naud , har den overstrøymande gleda og djupe fattigdomen deira gjort dei rike og villige til å gje .
Dei gav etter evne , det kan eg vitna , ja , over evne , og det frivillig .
Inderleg bad dei om å få vera med på gåva saman med oss i denne tenesta for dei heilage .
Og dei gav ikkje berre slik som vi håpa . Nei , seg sjølve gav dei , først til Herren og så til oss , som Gud vil det .
Difor bad vi Titus om å gjera ferdig den gåva han alt hadde byrja på hos dykk .
De har overflod av alt , av tru og tale , av kunnskap og iver og av kjærleiken frå oss , den som no bur i dykk . Så må de òg la overfloda visa seg i denne gåva .
Eg seier ikkje dette som eit påbod , men eg nemner iveren hos dei andre for å prøva om kjærleiken dykkar er ekte .
De kjenner vår Herre Jesu Kristi nåde , at han for dykkar skuld vart fattig då han var rik , så de ved hans fattigdom skulle bli rike .
Eg seier mi meining om dette ; det kan vera til nytte for dykk , de som i fjor ikkje berre gjekk inn i arbeidet , men òg la godviljen til .
No gjeld det å fullføra verket . Liksom de var villige til å gå i gang , må de no vera villige til å fullføra , alt etter kor mykje de har .
For når den gode viljen er til stades , skal han verdsetjast etter det ein har , og ikkje etter det ein ikkje har .
For det er ikkje slik meint at andre skal få hjelp , og at de skal ha det trongt ; det skal vera likt .
Denne gongen er det de som har overflod og kan hjelpa dei som lid naud . Ein annan gong har dei overflod og kan hjelpa dykk når de lid naud . Så blir det likt ,
slik det står skrive : Den som fekk mykje , hadde ikkje meir enn han trong , og den som fekk lite , mangla ingen ting .
Men Gud vere takk som har vekt den same omsorg for dykk i hjartet til Titus .
Han sa ja då eg bad han , og vart så ivrig at han no reiser til dykk etter eige ønske .
Saman med han sender vi den broren som får ros i alle forsamlingane for sitt arbeid for evangeliet .
Ja , ikkje berre det , forsamlingane har valt han til å følgja oss når vi reiser med denne gåva og kjem med henne til Herrens ære , og som teikn på vår gode vilje .
På den måten kan ingen lasta oss for noko i samband med den store summen som vi har hand om .
For vi legg vinn på å gjera det som godt er , ikkje berre for Herren , men òg for menneske .
Saman med desse to sender vi endå ein bror . Mange gonger og på mange måtar har han vist oss kor ivrig han er , og ettersom han har stor tiltru til dykk , er han endå meir ivrig etter å koma i gang .
Når det gjeld Titus , så kom i hug at han er min medhjelpar og medarbeidar hos dykk . Dei andre brørne , dei er utsendingar frå forsamlingane , til ære for Kristus .
Vis dei no den kjærleiken de har , og lat dei og alle forsamlingane få sjå at det er med rette eg har rosa dykk .
No treng eg vel ikkje skriva til dykk om tenesta for dei heilage ,
for eg veit kor villige de er . Her i Makedonia rosar eg dykk og seier at de i Akaia har vore klare sidan i fjor . Og iveren dykkar har inspirert mange .
No sender eg desse brørne til dykk , så det skal visa seg at det ikkje var tomme ord vi fór med når vi rosa dykk for dette , men at de er klare , som eg har sagt .
Eg vil ikkje at det skal koma nokon frå Makedonia saman med meg og finna at de ikkje er førebudde . For då ville heile tiltaket berre føra skam over oss – for ikkje å snakka om dykk !
Eg syntest difor eg var nøydd til å be brørne fara til dykk på førehand og i god tid samla inn den gåva som de har lova . Så kan ho liggja ferdig som ei velsigning og ikkje som ei gniargåve .
Men det seier eg : Den som sparsamt sår , skal òg hausta sparsamt , og den som sår med velsigning , skal òg hausta med velsigning .
Kvar må gje det han har bestemt seg for i sitt eige hjarte , ikkje med ulyst eller av tvang . For Gud elskar ein glad gjevar .
Og Gud er mektig til å gje dykk alle gåver i rikt mål , så de alltid og i alle høve skal ha alt de treng , ja , ha overflod til all god gjerning . Han strødde ut og gav til dei fattige , hans rettferd skal alltid vara .







Eg , Paulus , som går for å vera så spak når eg står andlet til andlet med dykk , men så modig når eg er borte , eg formanar dykk ved Kristi audmjuke og milde sinn .
Eg bed om å få sleppa å vera modig når eg kjem ! Men eg vil ikkje nøla med å vera myndig mot visse folk som seier vi går fram med berre menneskelege motiv .
Om vi går fram på menneskevis , så kjempar vi ikkje på menneskevis .
For våre stridsvåpen er ikkje jordiske . Guds kraft er verksam i dei , så dei kan leggja festningar i grus . Vi riv ned tankebygningar
og alt stort og stolt som reiser seg mot kunnskapen om Gud , og tek kvar tanke til fange i lydnad mot Kristus .
Så snart de har nådd fram til full lydnad , er vi klare til å straffa all ulydnad .
Sjå på det som ligg ope i dagen ! Om nokon er viss på at han høyrer Kristus til , bør han tenkja over dette ein gong til med seg sjølv . For liksom han høyrer Kristus til , så gjer vi det òg .
Eg kunne ha skrytt endå meir av den fullmakta Herren har gjeve oss , fullmakt til å byggja dykk opp og ikkje til å riva ned . I så fall ville eg ikkje bli til skamme ,
og det skulle bli klårt at det ikkje berre er for å skremma dykk at eg skriv desse breva .
« For breva » , seier somme , « er myndige og strenge , men når han sjølv kjem , er han spak , og det han seier , er lite å bry seg om . »
Den som meiner det , skal merka seg dette : Det er ingen skilnad på det eg gjer når eg er hos dykk , og det eg seier i breva mine når eg er borte .
Vi vågar verken å rekna oss til eller samanlikna oss med visse andre som gjev seg sjølve lovord . Når dei måler seg mot seg sjølve og samanliknar seg med seg sjølve , viser dei berre sin eigen uforstand .
Men vi vil ikkje gå over streken med sjølvrosen , men halda oss innanfor den rettesnora som Gud sjølv har strekt ut for oss : at vi skulle nå fram også til dykk .
Vi strekkjer oss ikkje lenger enn vi kan rekka , som om vi aldri hadde nådd fram til dykk . For vi er alt komne så langt som til dykk med Kristi evangelium .
Nei , vi går ikkje over streken og skryter av arbeid som andre har gjort . Men vi har det håpet at trua dykkar skal veksa , så vi ved dykkar hjelp kan gå endå lenger fram , etter den rettesnora som er strekt ut for oss .
Så kan vi òg forkynna evangeliet bortanfor dykkar grenser , utan å følgja rettesnora som er strekt for andre , eller ta æra for arbeid som alt er gjort .
For den som er stolt , skal vera stolt av Herren .
Det er ikkje den som gjev seg sjølv lovord , som står si prøve , men den som Herren gjev lovord .
Eg skulle ønskja de ville tola litt dårskap frå meg ! Ja , de får tola det !
For eg vaktar dykk med Guds brennande sjalusi . Eg har lova dykk bort til Kristus , og berre til han , så eg kan føra dykk fram for han som ei rein jomfru .
Men eg er redd at liksom ormen narra Eva med sine listige knep , slik skal òg tankane dykkar førast på avvegar , bort frå den ærlege og reine truskapen mot Kristus .
For de toler svært så godt at nokon kjem og forkynner ein annan Jesus enn den vi har forkynt , eller at de får ei anna ånd enn den de har fått , eller eit anna evangelium enn det de har teke imot .
Men eg meiner at eg ikkje på nokon måte er mindre enn desse superapostlane .
Om eg kanskje er ulærd i talekunst , er eg ikkje utan kunnskap , og den har eg alltid og i alle stykke lagt fram for dykk .
Gjorde eg kanskje ei synd då eg forkynte Guds evangelium for dykk utan betaling , og slik audmjuka meg sjølv så de kunne opphøgjast ?
Andre forsamlingar har eg nærast plyndra ; eg tok løn av dei så eg kunne gjera teneste hos dykk !
Og då eg var hos dykk , var eg ikkje ei bør for nokon av dykk når det var noko eg trong ; for brørne som kom frå Makedonia , gav meg det eg mangla . Alltid passa eg på å ikkje vera ei bør for dykk , og det skal eg framleis gjera .
Så visst som Kristi sanning bur i meg , denne ros skal ingen i heile Akaia ta frå meg !
Kvifor ? Fordi eg ikkje elskar dykk ? Det veit Gud at eg gjer .
Men det eg har gjort , det vil eg òg gjera heretter . For det finst nokre som gjerne vil finna ein grunn til å skryta av at dei er som eg , men den grunnen skal eg ta frå dei .
Dei er falske apostlar , trulause arbeidarar som gjev seg ut for å vera Kristi apostlar .
Og det er ikkje å undrast på , for Satan sjølv skaper seg om til ein lysengel .
Og då er det ikkje merkeleg at tenarane hans skaper seg om til tenarar for rettferda . Men løna dei får til sist , skal svara til gjerningane deira .
På nytt seier eg : Ingen må tru at eg er frå sans og samling . Men om de gjer det , så lat meg vera vitlaus , så eg òg kan skryta litt .
Det eg seier , det seier eg ikkje fordi Herren vil det ; eg seier det i eit slag vanvit .
Men sidan det er så mange som gjer seg stolte av sine menneskelege fordelar , vil eg òg vera stolt .
De som er så kloke , toler vel folk som har mista vitet .
For de toler då at dei gjer dykk til slavar , at dei utnyttar dykk og fangar dykk , ser ned på dykk og slår dykk i andletet .
Med skam må eg vedgå at vi i så måte har vore altfor veike ! Men det dei andre vågar – no talar eg i vanvit – det kan vel eg òg våga .
Er dei hebrearar ? Det er eg òg . Er dei israelittar ? Eg òg . Er dei av Abrahams ætt ? Eg òg .
Er dei Kristi tenarar ? Eg seier i mitt vanvit : Eg er det endå meir . Eg har hatt større strev , vore oftare i fengsel , fått langt fleire slag og mange gonger vore i dødsfare .
Av jødane har eg fem gonger fått dei førti slaga på eitt nær .
Tre gonger vart eg piska , ein gong steina , tre gonger leid eg skipbrot , og ein gong dreiv eg eit heilt døgn omkring på havet .
Ofte var eg på reiser , i fare på elvar , i fare mellom røvarar , i fare mellom landsmenn , i fare mellom utlendingar , i fare i byar , i fare i øydemark , i fare på hav , i fare mellom falske sysken ,
i slit og strev , ofte i nattevaking , i svolt og tørste , ofte fastande og utan klede i kulden .
I tillegg til alt det andre har eg det som dagleg ligg på meg , omsorga for alle forsamlingane .
Kven er veik utan at eg òg blir veik ? Kven fell ifrå utan at det brenn i meg ?
Om eg likevel skal vera stolt , vil eg vera stolt av veikskapen min .
Gud , vår Herre Jesu Far , han som er velsigna i all æve , han veit at eg ikkje lyg !
I Damaskus sette landshovdingen til kong Aretas ut vakter fordi han ville gripa meg .
Men eg vart firt ned i ei korg frå ei luke i bymuren og slapp ut av hendene hans .

Eg må skryta av meg sjølv , endå det ikkje tener til noko . For no kjem eg til syn og openberringar frå Herren .
Eg veit om eit menneske i Kristus som for fjorten år sidan vart bortrykt til den tredje himmelen – om det var i kroppen eller utanfor kroppen , veit eg ikkje , Gud veit det .
Og eg veit at dette mennesket vart bortrykt til paradis – om det var i kroppen eller utanfor kroppen , veit eg ikkje , Gud veit det –
og der fekk han høyra useielege ord , ord som menneske ikkje har lov til å tala .
Av dette mennesket vil eg vera stolt , men eg vil ikkje vera stolt av meg sjølv , anna enn av veikskapen min .
Men om eg no ville vera stolt , så var eg ikkje frå vitet , for det var sanning , det eg tala . Men eg lèt det vera , så ingen skal tenkja høgare om meg enn dei gjer når dei ser og høyrer meg .
Og for at eg ikkje skal gjera meg stor av dei høge openberringane , har eg fått ein torn i kroppen , ein Satans engel som skal slå meg , så eg ikkje skal bli hovmodig .
Om denne bad eg Herren tre gonger at han måtte vika frå meg .
Men Herren sa til meg : « Min nåde er nok for deg , for krafta blir fullenda i veikskap . » Difor vil eg helst vera stolt av veikskapen min , så Kristi kraft kan bu i meg .
Og difor er eg , for Kristi skuld , glad når eg er veik , når eg blir mishandla , når eg er i naud , i forfølging og i angst . For når eg er veik , då er eg sterk .
Så har eg likevel gått frå vitet ! De har tvinga meg til det , endå det var de som skulle ha lagt inn eit godt ord for meg . For eg er ikkje noko dårlegare enn desse superapostlane , endå eg ingenting er .
Dei teikna som er kjennemerke på ein apostel , har eg med stort tolmod gjort mellom dykk , både teikn , under og mektige gjerningar .
Vart de sette lågare enn dei andre forsamlingane ? Det måtte i så fall vera at eg ikkje har vore ei bør for dykk . Tilgjev meg den uretten !
No er det tredje gongen eg står klar og skal reisa til dykk . Eg skal ikkje vera ei bør for dykk ; for det er ikkje det de eig , eg er ute etter , men dykk sjølve . Det er då ikkje borna som skal samla rikdom til foreldra , men foreldra til borna .
Men eg vil gjerne ofra alt , ja , sjølv bli ofra for dykkar skuld . Skal eg då bli mindre elska fordi eg elskar dykk meir ?
Det kan vera som somme seier , at eg ikkje har vore ei bør for dykk , men at eg er slu og har vunne dykk med list .
Har eg kanskje sendt nokon til dykk for eiga vinning skuld ?
Eg bad Titus reisa og sende ein annan bror med han . Har Titus utnytta dykk ? Har ikkje han og eg gått fram i den same ånd og gått i dei same fotspora ?
No har de nok lenge tenkt at vi forsvarar oss for dykk . Men det er for Guds andlet vi talar , i Kristus . Og alt dette er sagt , så de , mine kjære , skal bli oppbygde .
For eg er redd at eg ikkje skal finna dykk slik som eg vil , når eg kjem , og at de ikkje skal finna meg slik de vil . Eg er redd eg skal finna strid , misunning , sinne , sjølvhevding , baktale , sladder , hovmod og opprør .
Ja , eg er redd min Gud på nytt skal audmjuka meg mellom dykk når eg kjem og må sørgja over mange , fordi dei har synda og ikkje angra all den ureinskap , hor og skamløyse dei har drive med .
Det er no tredje gongen eg kjem til dykk . Etter ord frå to eller tre vitnes munn skal kvar sak vera avgjord .
Då eg var hos dykk andre gongen , åtvara eg dei som hadde synda . No når eg er borte frå dykk , åtvarar eg dei på nytt , og alle dei andre : Når eg kjem att , vil eg ikkje spara nokon .
For de krev prov på at Kristus talar i meg . Og han er ikkje veik mot dykk ; han er mektig hos dykk .
For om han vart krossfest i veikskap , så lever han i Guds kraft . Vi òg er veike i han , men for dykkar skuld skal vi leva med han i Guds kraft .
Ransak dykk sjølve om de er i trua . Prøv dykk sjølve ! Eller kjenner de ikkje at Jesus Kristus er i dykk ? Kan det vera at de ikkje står dykkar prøve ?
Men eg håpar de skal skjøna at vi har stått vår prøve .
Vi bed til Gud at de ikkje må gjera noko vondt . Ikkje for å visa at vi har stått vår prøve , men for at de skal gjera det som godt er . Så kan det gjerne sjå ut som om vi ikkje står vår prøve .
For vi maktar ingen ting mot sanninga , berre for sanninga .
Difor gleder vi oss når vi er veike , berre de er sterke . Og det vi bed om , er at de må nå fram til stadig større mognad .
Difor skriv eg dette før eg kjem , så eg ikkje skal bli nøydd til å fara strengt fram mot dykk når eg er komen , og bruka den fullmakta Herren har gjeve meg . For den har eg fått for å byggja opp , ikkje for å riva ned .
Til slutt , sysken , gled dykk ! Ta imot både rettleiing og oppmuntring ! Ha eitt og same sinnelag , hald fred med kvarandre , så skal kjærleikens og fredens Gud vera med dykk .
Hels kvarandre med eit heilagt kyss ! Alle dei heilage helsar dykk .
Herren Jesu Kristi nåde , Guds kjærleik og Den heilage andens samfunn vere med dykk alle !


Paulus , apostel , ikkje utsend av menneske eller ved noko menneske , men av Jesus Kristus og av Gud , vår Far , som reiste han opp frå dei døde –
eg , Paulus , og alle syskena som er i lag med meg her , helsar forsamlingane i Galatia :
Nåde vere med dykk og fred frå Gud , vår Far , og Herren Jesus Kristus ,
han som gav seg sjølv for våre synder så han etter Gud , vår Fars vilje kunne fri oss ut frå den vonde tida vi no lever i .
Han vere ære i all æve ! Amen .
Det undrar meg at de så raskt vender dykk bort frå han som kalla dykk ved Kristi nåde , og til eit anna evangelium .
Men det finst ikkje noko anna ; det er berre nokre som forvirrar dykk og vil forvrengja Kristi evangelium .
Men om vi sjølve , ja , om ein engel frå himmelen skulle forkynna dykk eit anna evangelium enn det vi forkynte dykk , forbanna vere han !
Vi har sagt det før , og eg seier det på nytt : Om nokon forkynner dykk eit anna evangelium enn det som de har motteke , forbanna vere han !
Prøver eg no å vinna velvilje frå menneske – eller frå Gud ? Vil eg kanskje gjera menneske til lags ? Var det framleis menneske eg ville vera til lags , då var eg ikkje Kristi tenar .
For eg kunngjer dykk , sysken : Det evangeliet eg har forkynt , er ikkje menneskeverk .
Heller ikkje har eg fått det eller lært det av noko menneske ; nei , det var Jesus Kristus som openberra seg for meg .
De har høyrt korleis eg fór fram medan eg levde som jøde , kor hardt eg forfølgde Guds kyrkje og ville utrydda henne .
Eg gjekk lenger i jødedomen enn mange av jamaldringane i folket mitt og brann endå sterkare av iver for overleveringane frå fedrane .
Men Gud , som valde meg ut allereie i mors liv og kalla meg ved sin nåde , ville i sin godleik
openberra sin Son for meg , så eg skulle forkynna evangeliet om han for folkeslaga . Då spurde eg ikkje nokon av kjøt og blod til råds .
Heller ikkje drog eg opp til Jerusalem , til dei som var apostlar før meg . Eg fór til Arabia , og sidan vende eg attende til Damaskus .
Først tre år seinare drog eg til Jerusalem for å få vita meir av Kefas , og eg vart verande hos han i fjorten dagar .
Nokon annan av apostlane trefte eg ikkje , utanom Jakob , Herrens bror .
Gud veit at det eg skriv til dykk , ikkje er løgn !
Sidan kom eg til Syria og Kilikia .
Forsamlingane i Judea , dei som er i Kristus , kjende meg ikkje personleg .
Dei hadde berre høyrt at det vart sagt : Han som før forfølgde oss , forkynner no sjølv den trua han freista å utrydda .
Og dei lova Gud på grunn av meg .
Fjorten år etter drog eg på nytt opp til Jerusalem , saman med Barnabas ; eg hadde òg Titus med meg .
Eg reiste dit på grunn av ei openberring . Og i eit særskilt møte med dei mest framståande la eg fram det evangeliet eg forkynner mellom folkeslaga . For eg ville ikkje springa , eller ha sprunge , til inga nytte .
Men ikkje eingong Titus , som var med meg , og som er grekar , vart nøydd til å la seg omskjera .
Det kravet kom frå nokre falske sysken som hadde lurt seg inn ; dei ville spionera på den fridomen vi har i Kristus Jesus , for å gjera oss til slavar .
Men ikkje ein augneblink gav vi etter og bøygde oss for dei . For vi ville at sanninga i evangeliet skulle stå fast hos dykk .
Og dei som gjekk for å vera noko – kor store dei var , er det same for meg , for Gud gjer ikkje forskjell på folk – dei la ikkje nye krav på meg .
Tvert imot skjøna dei at det var tiltrudd meg å forkynna evangeliet for dei uomskorne , slik det var tiltrudd Peter å forkynna for dei omskorne .
For han som med si kraft gjorde Peter til apostel for dei omskorne , han gjorde meg til apostel for heidningfolka .
Og då Jakob , Kefas og Johannes , dei som blir rekna for å vera sjølve søylene , skjøna kva nåde eg hadde fått , gav dei meg og Barnabas handa til teikn på fellesskap . Vi skulle gå til heidningfolka , dei skulle gå til dei omskorne .
Men vi måtte hugsa på dei fattige , og akkurat det har eg lagt vinn på å gjera .
Men då Kefas kom til Antiokia , sa eg han imot , beint opp i andletet , for oppførselen hans dømde han .
Før det kom nokre frå Jakob , heldt han måltid saman med dei heidningkristne . Men då dei kom , trekte han seg bort og heldt seg unna , for han var redd dei omskorne .
På same måten hykla dei andre jødekristne , så til og med Barnabas vart dregen med i hykleriet deira .
Men då eg såg at dei ikkje gjekk beint fram etter sanninga i evangeliet , sa eg til Kefas så alle høyrde på : « Når du som er jøde , sjølv ikkje lever som ein jøde , men som ein heidning , korleis kan du då tvinga heidningane til å leva som jødar ? »
Vi er av fødsel jødar og ikkje syndarar av heidningætt .
Men då vi skjøna at ikkje noko menneske blir rettferdig for Gud ved gjerningar som lova krev , men berre ved trua på Jesus Kristus , då sette vi òg vår lit til Kristus Jesus , så vi kunne seiast rettferdige ved trua på Kristus og ikkje ved lovgjerningar . For ved lovgjerningar blir ikkje noko menneske rettferdig .
Men om det skulle visa seg at vi òg er syndarar , vi som har som mål å bli rettferdige i Kristus , blir ikkje då Kristus ein tenar for synda ? Langt ifrå !
Dersom eg byggjer opp att det eg sjølv har rive ned , då blir eg ståande som ein lovbrytar .
Ved lova døydde eg bort frå lova , så eg kan leva for Gud . Eg er krossfest med Kristus ;
eg lever ikkje lenger sjølv , men Kristus lever i meg . Og det livet eg no lever som menneske av kjøt og blod , det lever eg i trua på Guds Son , som elska meg og gav seg sjølv for meg .
Eg forkastar ikkje Guds nåde . For dersom vi kan vinna rettferd ved lova , då døydde Kristus til inga nytte .
Uvituge galatarar ! Kven har forheksa dykk , de som har fått Jesus Kristus måla for auga som den krossfeste ?
Svar meg på ein ting : Var det ved lovgjerningar de fekk Anden , eller ved å høyra og tru ?
Er de så vitlause ? De tok til ved Anden , vil de no fullføra med kjøtet ?
Har de opplevd alt dette til inga nytte – om det då verkeleg er til inga nytte ?
Han som gjev dykk Anden og gjer under mellom dykk , gjer han det ved lovgjerningar eller ved at de høyrer og trur ?
Om Abraham heiter det : Han trudde Gud , og difor rekna Gud han som rettferdig .
Så skjønar de at det er dei som trur , som er Abrahams born .
Skrifta såg før det hende at Gud ville rettferdiggjera heidningane ved tru , og på førehand forkynte ho denne gode bodskapen for Abraham : I deg skal alle folkeslag velsignast .
Difor blir dei som trur , velsigna saman med den truande Abraham .
Men dei som held seg til lovgjerningar , er under forbanning . For det står skrive : Forbanna er kvar den som ikkje held fast på alt det som står skrive i lovboka , og gjer etter det .
Det er klårt at ingen blir rettferdig for Gud ved lova , for det står skrive : Den rettferdige skal leva ved tru .
Lova spør ikkje etter tru , men seier : Den som lever etter boda , skal ha liv ved dei .
Men Kristus kjøpte oss fri frå forbanninga under lova då han kom under forbanning for vår skuld . For det står skrive : Forbanna er kvar den som heng på eit tre .
Slik skulle Abrahams velsigning koma til folkeslaga i Kristus Jesus , så vi ved trua skulle få Anden som var lova .
Mine sysken , eg tek eit døme frå dagleglivet . Eit gyldig testamente kan ingen oppheva eller gje noko tillegg , endå det berre er oppretta av eit menneske .
Gud gav lovnadene til Abraham og hans ætt . Det heiter ikkje « til dine ætter » , som om det gjaldt mange , men det blir tala om éin , « til di ætt » , og det er Kristus .
Det eg vil seia , er dette : Ei pakt som Gud alt hadde gjort , kan ikkje setjast til side av lova som kom 430 år seinare , slik at lovnaden dermed skulle bli ugyldig .
Om vi fekk arven ved lova , ville det ikkje lenger vera på grunn av lovnaden . Men det var ved ein lovnad Gud i sin nåde gav arven til Abraham .
Kva skulle så lova tena til ? Ho vart gjeven som eit tillegg på grunn av brota våre , heilt til den ætta kom som lovnaden gjaldt . Lova vart gjeven ved englar , gjennom ein mellommann .
Men nokon mellommann trengst ikkje der det berre er éin , og Gud er éin .
Er då lova i strid med Guds lovnader ? Langt ifrå ! For dersom det var gjeve ei lov som kunne gjera levande , då kunne ein verkeleg vinna rettferda ved lova .
Men Skrifta har lagt alt under synda , for at dei som trur på Jesus Kristus , ved trua si kan få det som var lova .
Før trua kom , vart vi haldne i varetekt under lova ; vi var innestengde heilt til den trua som skulle koma , vart openberra .
Slik var lova vaktaren vår til Kristus kom , for at vi skulle seiast rettferdige ved tru .
Men no når trua er komen , er vi ikkje lenger under vaktaren .
De er alle Guds born ved trua , i Kristus Jesus .
For alle de som er døypte til Kristus , har kledd dykk i Kristus .
Her er ikkje jøde eller grekar , her er ikkje slave eller fri , her er ikkje mann og kvinne . De er alle éin i Kristus Jesus .
Og høyrer de Kristus til , då er de Abrahams ætt og arvingar etter lovnaden .

Lat meg forklara dette . Så lenge ein arving er umyndig , er det ingen skilnad på han og slaven , endå han er herre over alt saman .
Han står under formyndarar og hushaldarar heilt fram til den tida far hans har fastsett .
Slik er det òg med oss . Då vi var umyndige , var vi slavar under grunnkreftene i verda .
Men då tida var fullkomen , sende Gud sin eigen Son , fødd av ei kvinne , fødd under lova .
Han skulle kjøpa fri dei som var under lova , så vi kunne få retten til å vera Guds born .
Og sidan de er born , har Gud sendt sin Sons Ande inn i hjarta våre , og Anden ropar : « Abba , Far ! »
Difor er du ikkje lenger slave , men son . Og er du son , då er du òg arving , innsett av Gud .
Den tid de ikkje kjende Gud , var de slavar under gudar som ikkje er verkelege gudar .
Men no når de kjenner Gud – nei , meir enn det , når de er kjende av Gud – korleis kan de no på nytt venda attende til desse veike og fattige grunnkreftene ? Vil de på nytt vera slavar under dei ?
De held nøye rekning med dagar og månader , høgtider og år !
Eg er redd at eg har streva med dykk til inga nytte .
Eg bed dykk , sysken : Ver som eg , for eg har vorte som de er ! De har ikkje gjort urett mot meg .
For de veit at det var på grunn av ein sjukdom eg fekk forkynna evangeliet for dykk første gongen .
Men de lét dykk ikkje freista av dette til å forakta eller avsky meg ; de tok imot meg som ein engel frå Gud , ja , som Kristus Jesus sjølv .
Men kvar har gleda dykkar no vorte av ? Det vitnemålet gjev eg dykk at de gjerne hadde rive ut auga og gjeve meg , om det lét seg gjera .
Har eg no vorte ein fiende fordi eg seier dykk sanninga ?
Dei andre er etter dykk med ein iver som ikkje er av det gode , for dei vil skilja dykk frå oss og gjera dykk til sine tilhengjarar .
Det er vel og bra at somme er ivrige alltid og ikkje berre når eg er hos dykk , men det må vera ein iver for det gode .
Mine born , som eg på nytt føder med smerte til den tid Kristus tek skapnad i dykk
– eg skulle ønskja eg var hos dykk så eg kunne bruka ein annan tone når eg talar , for eg veit inga råd med dykk .
Sei meg , de som vil vera under lova : Høyrer de ikkje på lova ?
Det står skrive at Abraham hadde to søner , ein med slavekvinna og ein med den frie kvinna .
Son til slavekvinna er fødd etter naturens orden , medan son til den frie kvinna er fødd etter Guds lovnad .
Dette har ei djupare meining . Dei to kvinnene står for to pakter . Den eine , Hagar , er pakta frå Sinai-fjellet ; ho føder til slaveri .
Hagar står for Sinai-fjellet i Arabia og svarar til det noverande Jerusalem , som lever i slaveri med borna sine .
Men det Jerusalem som er i det høge , er fritt , og det er vår mor . For det står skrive :
Gled deg , du barnlause , som ikkje fødde . Bryt ut i jubel , du som ikkje fekk rier . For den einslege kvinna har fleire born enn ho som har mann .




Til fridom har Kristus frigjort oss . Stå difor støtt og lat ikkje nokon tvinga dykk inn att under slaveåket .
Høyr kva eg , Paulus , seier dykk : Lèt de dykk omskjera , vil ikkje Kristus vera til noka hjelp for dykk .
På nytt slår eg fast at kvar den som lèt seg omskjera , er skuldig til å halda heile lova .
De som vil bli rettferdige ved lova , er skilde frå Kristus ; de er falne ut av nåden .
Men vi ventar i Anden , ved tru , på den rettferda som er vår von .
For i Kristus Jesus gjeld det verken å vera omskoren eller å vera uomskoren ; her gjeld berre tru , verksam i kjærleik .
De var komne godt i gang med løpet . Kven er det som har hindra dykk i å vera lydige mot sanninga ?
Kven har overtala dykk ? Ikkje han som kalla dykk !
Litt surdeig gjennomsyrar heile deigen .
Men i Herren har eg den tiltru til dykk at de ikkje vil tenkja annleis enn eg gjer . Den som forvirrar dykk , skal få sin dom , kven han så er .
Men om det er så , sysken , at eg enno forkynner omskjering , kvifor blir eg då forfølgd ? Då er ikkje krossen ein snublestein lenger .
Må dei berre skjera av seg alt saman , dei som spreier uro mellom dykk !
De er kalla til fridom , sysken . Lat berre ikkje fridomen bli eit påskot til å gjera det kjøtet vil , men ten kvarandre i kjærleik .
For heile lova er oppfylt i dette eine bodet : Du skal elska nesten din som deg sjølv .
Men når de bit og glefser etter kvarandre , så pass på at de ikkje et kvarandre opp !
Eg seier dykk : Lev eit liv i Anden ! Då følgjer de ikkje dei vonde lystene i dykkar kjøt og blod .
For det kjøtet vil , står Anden imot , og det Anden vil , står kjøtet imot . Dei to ligg i strid med kvarandre , så de ikkje kan gjera det de vil .
Men blir de drivne av Anden , då er de ikkje under lova .
Det er klårt kva slag gjerningar som kjem frå kjøtet : hor , umoral , usømd ,
avgudsdyrking , trolldom , fiendskap , strid , sjalusi , sinne , sjølvhevding , usemje , splittingar ,
misunning , fyll , festing og meir av det slaget . Eg har sagt det før og seier det på nytt : Dei som driv med slikt , skal ikkje arva Guds rike .
Men Andens frukt er kjærleik , glede , fred , tolmod , mildskap , godleik , truskap ,
audmjukskap og sjølvdisiplin . Slike ting er ikkje lova imot !
Dei som høyrer Kristus til , har krossfest kjøtet med lidenskapane og dei vonde lystene .
Lever vi ved Anden , så lat oss òg vandra i Anden .
Lat oss ikkje vera drivne av æresjuke så vi utfordrar og misunner kvarandre .
Mine sysken , skulle nokon bli gripen i eit feilsteg , så må de som har Anden , hjelpa han til rette . Men gjer det audmjukt og pass deg sjølv , så ikkje du òg blir freista .
Ber børene for kvarandre og oppfyll på den måten Kristi lov .
Dei som trur dei er noko , sjølv om dei ingenting er , lurer seg sjølve .
Kvar og ein skal dømma om si eiga gjerning og få ros for det han sjølv gjer , ikkje for det andre har gjort .
For kvar skal bera si eiga bør .
Den som får opplæring i Ordet , skal dela alt godt med læraren sin .
Far ikkje vill ! Gud lèt seg ikkje spotta . Det eit menneske sår , skal det òg hausta .
Den som sår i sitt eige kjøt , haustar forderving frå kjøtet , men den som sår i Anden , haustar evig liv frå Anden .
Lat oss ikkje trøytna medan vi gjer det gode ! Når tida kjem , skal vi hausta , berre vi ikkje gjev opp .
Så lat oss gjera godt mot alle så lenge det er tid , og mest mot vår familie i trua .
Sjå kor store bokstavar eg bruker når eg no med mi eiga hand skriv dette til dykk :
Dei som vil tvinga dykk til omskjering , er slike som vil ta seg godt ut mellom menneske , så dei skal sleppa å bli forfølgde på grunn av Kristi kross .
For dei som lèt seg omskjera , held ikkje lova sjølve ; men dei vil at de skal omskjerast , så dei kan vera stolte av det som er gjort med kroppen dykkar .
Men eg vil aldri i livet vera stolt av noko anna enn vår Herre Jesu Kristi kross . Ved den er verda krossfest for meg , og eg for verda .
For det som tel , er ikkje å vera omskoren eller å vera uomskoren , men å vera ein ny skapning .
Alle som følgjer denne rettesnora – fred og miskunn vere med dei og med Guds Israel !
Heretter må ingen plaga meg meir , for eg ber Jesu merke på kroppen min .
Vår Herre Jesu Kristi nåde vere med dykkar ånd , mine sysken ! Amen .

Paulus , etter Guds vilje Kristi Jesu apostel , helsar dei heilage { { i Efesos } } , dei truande i Kristus Jesus :
Nåde vere med dykk og fred frå Gud , vår Far , og Herren Jesus Kristus !
Velsigna er Gud , vår Herre Jesu Kristi Far , han som i Kristus velsigna oss med all Andens velsigning i himmelen .
I Kristus valde han oss ut før verda vart grunnlagd , til å stå for hans andlet , heilage og utan feil . I kjærleik
og etter sin eigen gode vilje avgjorde han på førehand at vi skulle få rett til å vera hans born ved Jesus Kristus ,
til lov og pris for hans herlegdom og nåde , som han så rikeleg gav oss i han som han elskar så høgt .
I han har vi fridomen , kjøpt med hans blod , tilgjeving for syndene . For så rik er Guds nåde ,
som han lét strøyma over oss med all visdom og forstand ,
då han gjorde kjent for oss sin viljes mysterium , det han gjerne ville gjera i han .
Han ville fullføra sin frelseplan då tida var fullmogen : å samla alt til eitt i Kristus , alt i himmelen og på jorda i han .
I han fekk vi òg arverett , slik det frå først var tiltenkt oss etter forsettet til han som gjennomfører alt etter sin eigen plan og vilje ,
så vi som alt har sett vår von til Kristus , skal vera til lov og pris for hans herlegdom .
I han høyrde de sanningsordet , evangeliet om frelsa dykkar . I han kom de òg til tru , merkte med seglet til Anden , Den Heilage , han som var lova ,
han som er pantet på arven til Guds eige folk blir sett fri , til lov og pris for hans herlegdom .


Eg bed om at vår Herre Jesu Kristi Gud , herlegdomens Far , må gje dykk visdoms og openberrings Ande , så de lærer Gud å kjenna .
Må han lysa opp auga til dykkar hjarte , så de får innsikt i kva håp han har kalla dykk til , kor rik og herleg arven er for dei heilage
og kor overveldande hans kraft er mellom oss som trur . For hans makt og styrke er veldig .
Med denne krafta reiste han Kristus opp frå dei døde og sette han ved Guds høgre hand i himmelen ,
over alle makter og herredøme , over alt velde og alle som styrer , og over kvart namn som nemnast kan , ikkje berre i denne tidsalderen , men òg i den komande .
Alt la han under hans føter , og han som er hovudet over alle ting , har han gjeve til kyrkja ,
som er Kristi kropp , fylt av han som fyller alt i alle .
De var ein gong døde på grunn av misgjerningane og syndene dykkar .
De levde i dei slik ein gjer i denne verda og lét dykk leia av han som styrer i himmelrommet , den ånda som no verkar i dei ulydige .
Ja , ein gong levde vi alle som dei . Vi følgde lystene i vårt eige kjøt og blod , vi gjorde det vårt kjøt og våre eigne tankar ville . Og vi var av naturen vreidens born liksom alle dei andre .
Men Gud er rik på miskunn . Fordi han elska oss med så stor ein kjærleik ,
gjorde han oss levande saman med Kristus , vi som var døde på grunn av misgjerningane våre . Av nåde er de frelste .
I Kristus Jesus har han både reist oss opp frå døden med han og sett oss i himmelen med han ,
så han i dei komande tider kunne visa kor overstrøymande rik han er på nåde , og kor god han er mot oss i Kristus Jesus .
For av nåde er de frelste , ved tru . Det er ikkje dykkar eige verk , det er Guds gåve .
Og det kviler ikkje på gjerningar , så ingen skal skryta av seg sjølv .
For vi er hans verk , skapte i Kristus Jesus til gode gjerningar som Gud på førehand har lagt ferdige så vi skulle vandra i dei .
De var ein gong heidningar av fødsel og vart kalla uomskorne av dei som kallar seg omskorne , dei som er omskorne på kroppen av menneskehand .
Kom i hug at de den gongen var utan Kristus , utestengde frå borgarrett i Israel , framande for paktene og lovnaden , ja , utan håp og utan Gud i verda .
Men no , i Kristus Jesus , er de som før var langt borte , komne nær på grunn av Kristi blod .
For han er vår fred , han som gjorde dei to til eitt og reiv ned den muren som skilde , fiendskapen . Med sin eigen kropp
sette han lova ut av kraft med hennar bod og forskrifter . Slik skulle han skapa dei to til eitt nytt menneske i seg – og skapa fred .
I éin kropp skulle han forsona dei begge med Gud då han døydde på krossen og slik gjorde ende på fiendskapen .
Og han kom og forkynte den gode bodskapen om fred for dykk som var langt borte , og fred for dei som var nær .
Ved han har både de og vi tilgang til Far i éin Ande .
Så er de ikkje lenger framande og utlendingar . Nei , de er medborgarar saman med dei heilage og høyrer Guds familie til .
De er oppbygde på grunnvollen til apostlane og profetane , og hjørnesteinen er Kristus Jesus sjølv .
I han blir heile bygningen halden saman , så han veks til eit heilagt tempel i Herren ,
og i han blir de òg bygde opp til ein bustad for Gud i Anden .
Difor bøyer eg mine kne – eg , Paulus , Kristi Jesu fange for dykkar skuld , de som er heidningar .
De har høyrt om den forvaltaroppgåva Gud i sin nåde har gjeve meg hos dykk .
I ei openberring vart mysteriet gjort kjent for meg , slik eg kort har skrive om her .
Og når de les det opp , kan de skjøna kor vel eg kjenner Kristi mysterium ,
det som menneska i tidlegare slektsledd ikkje fekk vita om , men som no ved Anden har vorte openberra for hans heilage apostlar og profetar :
at heidningane har del i den same arven , den same kroppen og den same lovnaden i Kristus Jesus ved evangeliet .
Eg vart ein tenar for dette evangeliet då Gud med si veldige kraft gav meg si nådegåve .
Ja , til meg , den minste av alle dei heilage , er denne nåden gjeven : å forkynna for folkeslaga den glade bodskapen om Kristi ufattelege rikdom
og føra Guds frelseplan fram i lyset , det mysteriet som frå evig tid har vore løynt hos Gud , han som har skapt alt .
Slik skulle hans mangfaldige visdom kunngjerast gjennom kyrkja for maktene og herredøma i himmelrommet ,
slik Gud frå evig tid hadde fastsett og no har fullført i Kristus Jesus , vår Herre .
I han har vi frimod , og i trua på han kan vi koma fram for Gud med tillit .
Difor bed eg dykk : Mist ikkje motet om eg må lida for dykkar skuld ; det er ei ære for dykk !
Difor bøyer eg mine kne for Far ,
han som har gjeve namn til alt som heiter far i himmel og på jord .
Må han som er så rik på herlegdom , styrkja dykkar indre menneske med kraft ved sin Ande .
Må Kristus ta bustad i hjarta dykkar ved trua og de stå rotfeste og grunnfeste i kjærleik .
Må de saman med alle dei heilage få styrke til å fatta breidd og lengd , høgd og djupn ,
ja , kjenna Kristi kjærleik , som er større enn nokon kan forstå . Må de bli oppfylte med heile Guds fylde !
Han som verkar i oss med si kraft og kan gjera så uendeleg mykje meir enn alt det vi bed om og skjønar ,
han vere ære i forsamlinga og i Kristus Jesus gjennom alle slekter og i alle æver ! Amen .
Så legg eg dykk på hjartet , eg som er fange for Herrens skuld , at de må leva eit liv som er verdig det kallet de har fått :
mildt , audmjukt og tolmodig , så de ber over med kvarandre i kjærleik .
Gjer alt de kan for å ta vare på einskapen i Anden , i den fred som bind saman :
éin kropp og éin Ande , liksom de fekk éi von då de vart kalla ,
éin Herre , éi tru , éin dåp ,
éin Gud og Far for alle , han som er over alle og gjennom alle og i alle . Han steig opp i det høge og førte bort fangar , han gav menneska gåver .







Så skal vi ikkje lenger vera umyndige småborn , ikkje bli kasta hit og dit og drivne omkring ved kvart vindpust av ny lære , så vi blir eit bytte for menneska sitt falske spel og villfaringa sine listige kunster .
Nei , vi skal vera trufaste mot sanninga i kjærleik og i eitt og alt veksa opp til han som er hovudet , Kristus .
Ut frå han blir heile kroppen sett saman og halden i hop av kvart støttande band , alt etter den oppgåva som kvar einskild lem har fått tilmålt . Slik veks kroppen og blir oppbygd i kjærleik .
Så bed eg dykk inntrengjande i Herren : Lev ikkje lenger slik som heidningane ! Tankane deira er tomme ,
vitet deira er formørkt , og dei er framande for livet i Gud . Dei kjenner han ikkje , og hjartet deira er forherda .
Dei har vorte kjenslelause og har gjeve seg over til eit utsvevande liv , dei er ureine og grådige i alt det dei gjer .
Men slik er det ikkje med dykk ; de har lært Kristus å kjenna !
For de har høyrt han og vorte underviste i han etter den sanninga som er i Jesus .
Lev ikkje som før , men legg av det gamle mennesket som blir fortært av dei forførande lystene .
Bli nye i sjel og sinn !
Kled dykk i det nye mennesket , som er skapt etter Guds bilete til eit liv i rettferd og heilagdom i samsvar med sanninga .
Legg difor av løgna og snakk sant med kvarandre ! For vi er lemer som høyrer kvarandre til .
Blir de harme , så synd ikkje , og lat ikkje sola gå ned over vreiden dykkar !
Gjev ikkje djevelen rom !
Den som stal , skal ikkje lenger stela , men arbeida og gjera noko nyttig med sine eigne hender , så han kan ha noko å gje til dei som treng det .
Lat ikkje eit einaste ròte ord koma frå dykkar munn ! Sei berre det som godt er , og som tener til oppbygging der det trengst , så det kan bli til velsigning for dei som høyrer på .
Gjer ikkje Guds heilage Ande sorg , for Anden er seglet de ber til den dagen de skal friast ut .
Ver ikkje harde , hissige og sinte , og hald opp med skrål og spott og all annan vondskap .
Ver gode mot kvarandre og vis medkjensle , så de tilgjev kvarandre , liksom Gud har tilgjeve dykk i Kristus .
Ja , likna Gud , de som er hans kjære born .
Lev i kjærleik , liksom Kristus elska oss og gav seg sjølv for oss som ei gåve og eit offer , ein velluktande ange for Gud .
Hor , alle slag ureinskap og eigesjuke må ikkje eingong nemnast mellom dykk ; slikt sømer seg ikkje mellom dei heilage .
Rå ord , tåpeleg tale og grovt snakk er òg uhøveleg . Sei heller Gud takk !
For det skal de vita at ingen som driv hor , lever eit ureint liv eller er eigesjuk , har arverett til Kristi og Guds rike , for dette er avgudsdyrking .
Lat ingen narra dykk med tomme ord , for det er slikt som gjer at Guds vreide kjem over dei ulydige .
Gjer ikkje felles sak med slike !
Ein gong var de sjølve mørker , men no – i Herren – er de lys . Så lev som born av lyset !
For fruktene av lyset viser seg i alt som er godt , i rettferd og i sanning .
Prøv då kva som er til glede for Herren !
Ta ikkje del i dei gjerningane som høyrer mørkret til , for dei ber inga frukt ; avslør dei heller .
Det som slike folk driv med i løynd , er det ei skam berre å nemna .
Men alt kjem for dagen når lyset får avsløra det ,
og alt som kjem for dagen , er lys . Difor heiter det : Vakna , du som søv , stå opp frå dei døde , og Kristus skal lysa for deg .






Ver underordna kvarandre i ærefrykt for Kristus ,
de kvinner under dykkar ektemenn som under Herren sjølv .
For mannen er hovudet for kvinna liksom Kristus er hovudet for kyrkja ; han er frelsar for kroppen sin .
Liksom kyrkja underordnar seg Kristus , skal ei kvinne underordna seg mannen sin i alle ting .
Menn , elsk konene dykkar , liksom Kristus elska kyrkja og gav seg sjølv for henne ,
så han kunne gjera henne heilag og reinsa henne med badet i vatn , i kraft av eit ord .
På den måten ville han stilla henne fram for seg i herlegdom utan den minste flekk eller rynke . Heilag og lytefri skulle ho vera .
På same måten skal mennene elska konene sine som sin eigen kropp . Den som elskar kona si , elskar seg sjølv .
Ingen har nokon gong hata sin eigen kropp , nei , ein gjev kroppen næring og tek seg av han slik Kristus gjer med kyrkja .
For vi er lemer på hans kropp .
Difor skal mannen forlata far og mor og halda fast ved kvinna si , og dei to skal vera éin kropp .
Dette er eit stort mysterium ; eg tenkjer på Kristus og kyrkja .
Men det gjeld dykk òg : Kvar og ein av dykk skal elska kona si som seg sjølv , og ho skal ha respekt for mannen sin .
Born , ver lydige mot foreldra dykkar i Herren , for det er rett .
Du skal æra far din og mor di , dette er det første bodet som òg har ein lovnad :
så det kan gå deg vel og du får leva lenge i landet .
Foreldre , vekk ikkje sinne og trass hos borna , men gjev dei omsorg , så dei får ei oppseding og rettleiing som er etter Herrens vilje .
Slavar , ver lydige mot dykkar jordiske herrar som mot Kristus sjølv , med respekt og ærefrykt og av eit ærleg hjarte .
Ver ikkje augnetenarar , som berre vil gjera menneske til lags , men Kristi tenarar , som heilhjarta gjer Guds vilje .
Gjer teneste med eit villig sinn ; det er Herren og ikkje menneske de tener .
De veit at kvar og ein skal få løn av Herren for det gode han gjer , anten han er fri eller slave .
Og de herrar , gjer det same mot slavane . Lat vera å truga ! De veit at både dei og de har same Herren i himmelen , og han gjer ikkje forskjell på folk .
Til sist : Bli sterke i Herren , i hans veldige kraft !
Ta på dykk heile Guds rustning , så de kan stå fast mot djevelens listige åtak .
For vår strid er ikkje mot kjøt og blod , men mot makter og herredøme , mot verdsens herskarar i dette mørkret , mot vondskapens åndehær i himmelrommet .
Ta difor heile Guds rustning på , så de kan gjera motstand på den vonde dagen , vinna over alt og bli ståande .
Så stå då fast : Spenn sanninga til belte om livet , ta rettferda til brynje ,
og snør fredens evangelium til skor på føtene , så de er klare til å gå .
Lyft trua høgt til skjold i alt som hender ! Med det kan de sløkkja alle brennande piler frå den vonde .
Ta frelsa til hjelm , og grip Andens sverd , som er Guds ord .
Gjer dette i bøn , og legg alt fram for Gud ! Be alltid , i Anden ! Vak og hald ut i bøn for alle dei heilage .
Be òg for meg , at ordet må bli gjeve meg når eg opnar munnen , så eg med frimod kan forkynna mysteriet i evangeliet ,
det som eg er sendebod for òg når eg er i lenkjer . Be om at eg ved evangeliet må få frimod til å tala som eg skal .
Tykikos skal fortelja dykk alt , så de òg får vita korleis eg har det og korleis det står til med meg . Han er vår høgt elska bror og ein trufast tenar i Herren .
Eg sender han til dykk for at de skal få høyra korleis vi har det , og for at han skal gje dykk mot i hjarta .
Fred vere med syskena , og kjærleik og tru frå Gud , vår Far , og Herren Jesus Kristus !
Nåde vere med alle som elskar vår Herre Jesus Kristus i eit liv som aldri skal forgå !
Paulus og Timoteus , Kristi Jesu tenarar , helsar alle dei heilage i Kristus Jesus som bur i Filippi , med tilsynsmenn og diakonar :
Nåde vere med dykk og fred frå Gud , vår Far , og Herren Jesus Kristus !
Eg takkar alltid min Gud når eg tenkjer på dykk .
Og alltid , i alle mine bøner , bed eg for dykk alle med glede .
For heilt frå første dagen og fram til no har de hatt del med meg i evangeliet .
Og eg er viss på at han som tok til med si gode gjerning i dykk , skal fullføra henne – heilt til Jesu Kristi dag .
Med rette tenkjer eg slik om dykk alle , for eg ber dykk i hjartet . Både når eg er i lenkjer , og når eg forsvarar og stadfester evangeliet , har de alle fellesskap med meg i nåden .
Ja , Gud er mitt vitne , eg lengtar etter dykk alle med Kristi Jesu hjartelag .
Og dette bed eg om , at kjærleiken dykkar må bli rikare og rikare på dømmekraft og innsikt ,
så de kan skjøna og avgjera kva som er viktig , og stå reine og ulastelege på Kristi dag ,
fylte av rettferds frukt som veks fram ved Jesus Kristus , til lov og ære for Gud .
Eg vil de skal vita , sysken , at det som har hendt meg , har tent til framgang for evangeliet .
For det er kjent i heile borga og mellom alle dei andre at det er for Kristi skuld eg ber lenkjer .
På grunn av desse lenkjene har dei fleste av syskena våre fått større tillit til Herren , så dei med endå større frimod enn før vågar å forkynna Ordet .
Somme gjer det nok av misunning og stridslyst , men andre forkynner Kristus av god vilje .
Dei gjer det av kjærleik , for dei veit eg er sett til å forsvara evangeliet .
Men dei andre gjer det for å hevda seg sjølve . Dei har ikkje godt i sinne og trur dei kan gjera lenkjene mine tyngre å bera .
Men kva gjer det ? Kristus blir i alle tilfelle forkynt , om det er med baktankar eller i sanning , og det gleder eg meg over . Ja , eg skal få endå meir å gleda meg over !
For eg veit at dette skal bli mi redning , ved dykkar bøner og hjelpa frå Jesu Kristi Ande .
Min lengt og mitt håp er at eg ikkje skal bli til skamme på noko vis , men at Kristus , no som alltid , skal opphøgjast for auga på alle ved min kropp , anten det blir liv eller død .
Å leva er for meg Kristus , og å døy er ei vinning .
Men om eg får vera i live , kan eg gjera eit arbeid som ber frukt , og då veit eg ikkje kva eg skal velja .
Eg er dregen til begge sider : Eg har denne lengten etter å bryta opp og vera saman med Kristus , for det er så mykje , mykje betre .
Men for dykkar skuld er det naudsynt at eg får leva vidare ,
og fordi eg er viss på dette , veit eg at eg skal få leva , ja , bli verande hos dykk alle og hjelpa dykk til framgang og glede i trua .
Då skal de få rikeleg grunn til å vera glade og stolte i Kristus Jesus for mi skuld , når eg på nytt kjem til dykk .
Så gjeld det berre at de lever eit liv som er Kristi evangelium verdig . Om eg sjølv kjem og ser dykk , eller om eg er borte , så lat meg få høyra at de står saman i éi ånd , kjempar med eitt sinn for trua på evangeliet
og ikkje på nokon måte lèt dykk skremma av motstandarane . Dette er eit teikn frå Gud , eit teikn som varslar fortaping for dei , men frelse for dykk .
For den nåden er gjeven dykk for Kristi skuld , ikkje berre å tru på han , men òg å lida for han .
De står i same striden som de såg at eg stod i , og som de no høyrer at eg framleis står i .
Om det no er trøyst i Kristus , glød i kjærleiken , fellesskap i Anden , om det finst medkjensle og miskunn ,
så gjer mi glede fullkomen : Ha same sinnelaget og same kjærleiken , ver eitt i sjel og sinn .
Gjer ikkje noko av sjølvhevding eller lyst til tom ære , men ver audmjuke og set dei andre høgare enn dykk sjølve .
Tenk ikkje berre på dykkar eige beste , men òg på det som er godt for dei andre .
Lat det same sinnelaget vera i dykk som òg var i Kristus Jesus !
Han var i Guds skapnad og såg det ikkje som eit rov å vera Gud lik ,
men gav avkall på sitt eige , tok ein tenars skapnad og vart menneske lik . Då han stod fram som menneske ,
fornedra han seg sjølv og vart lydig til døden , ja , døden på krossen .
Difor har òg Gud opphøgd han til det høgste og gjeve han namnet over alle namn .
I Jesu namn skal difor kvart kne bøya seg , i himmelen , på jorda og under jorda ,
og kvar tunge vedkjenna at Jesus Kristus er Herre , til Gud Faders ære !







I Herren Jesus har eg den vona at eg snart kan senda Timoteus til dykk , så eg òg kan få nytt mot når eg får høyra korleis det går med dykk .
Eg har ingen som han , ingen som så ærleg kan ha omsorg for dykk .
Alle dei andre søkjer sitt eige , ikkje Jesu Kristi sak .
Men de veit at Timoteus har stått si prøve . Han har arbeidd for evangeliet saman med meg , slik ein son hjelper far sin .
Eg vonar eg kan senda han til dykk så snart eg ser korleis det går med saka mi ,
men i Herren veit eg at eg snart skal koma sjølv .
Eg har òg funne det naudsynt å senda Epafroditus tilbake til dykk . Han er min bror og medarbeidar og stridskamerat , og han var dykkar utsending som skulle hjelpa meg med det eg trong .
Han lengta etter dykk alle og var uroleg fordi de hadde høyrt at han var sjuk .
Han var alvorleg sjuk , ja , døden nær . Men Gud miskunna seg over han , ja , ikkje berre over han , men òg over meg , så eg ikkje skulle få sorg på sorg .
Difor var det endå viktigare for meg å senda han til dykk , så de kan gleda dykk over å sjå han att og eg kan ha ei sorg mindre .
Ta imot han i Herrens namn med inderleg glede , og hald slike som han høgt i ære .
Det var i arbeidet for Kristus han var døden nær ; han våga livet for å gje meg det som mangla i den hjelpa eg fekk frå dykk .
Og så , mine sysken : Gled dykk i Herren ! Eg blir ikkje trøytt av å skriva det på nytt , og det skal gjera dykk trygge .
Hald auge med hundane , hald auge med dei vonde arbeidarane , hald auge med dei som skamskjer seg .
For det er vi som er dei omskorne . Vi gjer teneste ved Guds Ande , vi er stolte i Kristus Jesus og set ikkje vår lit til det ytre .
Eg har rett nok mykje å setja mi lit til , ytre sett . Om nokon meiner han kan lita på det ytre , kan eg det endå meir .
Eg er omskoren åttande dagen , eg er av Israels folk og Benjamins stamme , hebrear av hebrearar , lovlydig farisear ,
brennande ivrig forfølgjar av kyrkja og ulasteleg i rettferd etter lova .
Men alt dette eg såg som vinning , det reknar eg no for Kristi skuld som tap .
Ja , eg reknar alt som tap mot det som er så mykje meir verdt : å kjenna Kristus Jesus , min Herre . For hans skuld har eg tapt alt , og eg reknar det som skrap så eg kan vinna Kristus
og bli funnen i han , ikkje med mi eiga rettferd , den som lova gjev , men med den rettferda vi får ved trua på Kristus , rettferda frå Gud , bygd på trua .
Då kjenner eg han og krafta av hans oppstode , får del i hans lidingar og blir lik han ved at eg døyr som han
– om eg berre kunne nå fram til oppstoda frå dei døde !
Eg meiner ikkje at eg alt har nådd dette , eller alt er fullkomen , men eg jagar etter det for å gripa det , for eg er sjølv gripen av Kristus Jesus .
Mine sysken , eg trur ikkje om meg sjølv at eg har gripe det , men eitt gjer eg : Eg gløymer det som ligg bak , og strekkjer meg mot det som er framanfor ,
og jagar fram mot målet , mot den sigersprisen som Gud frå det høge har kalla oss til i Kristus Jesus .
Lat oss sjå det på denne måten , alle vi som har nådd fram til mognad . Og er det noko de ser annleis på , skal Gud òg openberra dette for dykk .
Lat oss berre , så langt vi er komne , halda fram i same sporet !
Følg føredømet mitt , sysken , og sjå opp til dei som lever etter det førebiletet de har i oss .
For som eg har sagt dykk mange gonger før , og no seier med tårer i auga : Mange lever som fiendar av Kristi kross .
Fortaping blir utgangen deira , magen er guden deira , i skam set dei si ære , og dei søkjer berre det jordiske .
Men vi har vår borgarrett i himmelen , og derifrå ventar vi frelsaren , Herren Jesus Kristus .
Han skal omskapa denne veike og skrøpelege kroppen vår og gjera han lik den kroppen han sjølv har i herlegdomen . For han har makt til å leggja alle ting under seg .
Difor , mine sysken , som eg elskar og lengtar etter , mi glede og min sigerskrans , stå faste i Herren , mine kjære !
Eg påminner Evodia , og Syntyke like eins : De må bli samde i Herren !
Og eg bed deg , du som med rette heiter Synzygos , at du må hjelpa desse to . For dei har stridd med meg for evangeliet , saman med Klemens og dei andre medarbeidarane mine , dei som har namna sine skrivne i livsens bok .
Gled dykk alltid i Herren ! Endå ein gong vil eg seia : Gled dykk !
Lat alle menneske få kjenna kor godhjarta de er . Herren er nær .
Ver ikkje urolege for noko ! Men legg alt de har på hjartet , fram for Gud i bøn og påkalling med takkseiing .
Og Guds fred , som går over all forstand , skal vara dykkar hjarte og tankar i Kristus Jesus .
Til slutt , sysken : Alt som er sant , og alt som er ære verdt , alt som er rett , og alt som er reint , alt som er verdt å elska , og alt som er verdt å akta , ja , alt som er til glede og alt som fortener ros , legg vinn på det !
Det som de har lært , og det de har teke imot , det de har sett og det de har høyrt av meg , gjer alt dette – og fredens Gud skal vera med dykk .
Det gleder meg storleg i Herren at dykkar omsorg for meg no skyt nye skot . De har nok hatt omtanke for meg før òg , men då hadde de ikkje høve til å gjera noko med det .
Eg seier ikkje dette fordi eg leid naud , for eg har lært å klara meg med det eg har .
Eg veit kva det er å ha lite , eg veit kva det er å ha overflod . I alt og i alle ting er eg innvigd , å vera mett og vera svolten , å ha overflod og ha for lite .
Alt maktar eg i han som gjer meg sterk .







Hels kvar og ein av dei heilage i Kristus Jesus . Syskena våre som er saman med meg , helsar dykk .
Og alle dei heilage helsar dykk , mest dei som er i teneste hos keisaren .
Vår Herre Jesu Kristi nåde vere med dykkar ånd !

Paulus , etter Guds vilje Kristi Jesu apostel , og vår bror Timoteus
helsar dei heilage i Kolossai , dei truande sysken i Kristus : Nåde vere med dykk og fred frå Gud , vår Far !
Vi takkar alltid Gud , vår Herre Jesu Kristi Far , når vi bed for dykk .
For vi har fått høyra om dykkar tru på Kristus Jesus og den kjærleiken de har til alle dei heilage
på grunn av det håpet som ventar dykk i himmelen . Det har de alt no fått høyra om gjennom det sanne ordet , evangeliet
som er kome til dykk . For i heile verda ber evangeliet frukt og breier seg ut . Det har det òg gjort hos dykk , heilt frå den dagen de høyrde det og i sanning fekk læra Guds nåde å kjenna .
Det var slik de lærte det av Epafras , vår kjære medarbeidar , som er ein trufast Kristi tenar for dykk .
Han har òg fortalt oss om den kjærleiken de har i Anden .
Heilt frå den dagen vi fekk høyra om dette , har vi ikkje halde opp med å be for dykk . Og det er vår bøn at de må bli fylte med kunnskap om Guds vilje og få all den visdom og innsikt som Anden gjev ,
så de kan leva eit liv som er Herren verdig , og vera heilt og fullt til glede for han , bera frukt i all god gjerning og stadig veksa i kjennskap til Gud .
De skal styrkjast av krafta frå hans herlegdom , så de alltid er uthaldande og tolmodige . Og med glede
skal de takka Far , som gjorde dykk i stand til å få del i den arven dei heilage får i lyset .
For han har fria oss ut frå mørkrets makt og ført oss over i riket til Sonen , som han elskar .
I han er vi frikjøpte og har fått tilgjeving for syndene .
Han er biletet av den usynlege Gud , den førstefødde før alt det skapte .
For i han vart alt skapt , i himmelen og på jorda , det synlege og det usynlege , troner og herredøme , makter og åndskrefter – ved han og til han er alt skapt .
Han er før alt , og i han blir alt halde saman .
Han er hovudet for kroppen , som er kyrkja . Han er opphavet , den førstefødde frå dei døde , så han i eitt og alt skal vera den fremste .
For i han ville Gud la heile sin fylde bu ,
og ved han ville Gud forsona alt med seg , det som er i himmelen , og det som er på jorda , då han skapte fred ved hans blod på krossen .



No gleder eg meg over det eg må lida for dykk , og det som enno manglar i Kristi lidingar , det utfyller eg med min eigen kropp ; eg lid for hans kropp , som er kyrkja .
Hennar tenar har eg vorte fordi Gud gav meg oppgåva som forvaltar hos dykk : å fullføra tenesta med Guds ord ,
det mysteriet som har vore løynt gjennom alle tider og for alle slekter , men som no er openberra for hans heilage .
Gud ville kunngjera for dei kor rikt på herlegdom dette mysteriet er for folkeslaga : Kristus er mellom dykk , håpet om herlegdomen !
Det er han vi forkynner . Og vi rettleier og underviser alle menneske i den fulle visdom , så vi kan føra kvart menneske fram til mognad i Kristus .
For å nå dette målet arbeider og kjempar eg i hans kraft , som verkar i meg med styrke .
Eg vil de skal vita kor hardt eg strider for dykk og for dei i Laodikea , og for alle dei andre som ikkje har møtt meg andlet til andlet .
Eg ønskjer at dei må få nytt mot i hjartet , bli knytte saman i kjærleik og nå fram til heile rikdomen av overtyding og innsikt , så dei kan fatta Guds mysterium , som er Kristus .
For i han ligg alle skattar av visdom og kunnskap gøymde .
Dette seier eg for at ingen skal lura dykk med lokkande talemåtar .
For sjølv om eg ikkje er hos dykk med kroppen , er eg hos dykk i ånda , og eg ser med glede den gode orden som rår hos dykk , og kor faste de er i trua på Kristus .
Når de har teke imot Kristus Jesus som Herre , så lev då i han ,
rotfeste i han og oppbygde på han ! Stå faste i den trua de er opplærte i , og lat dykkar takk fløyma !
Sjå til at ingen får fanga dykk med visdomslære og tomt bedrag som kjem frå menneskelege overleveringar , frå grunnkreftene i verda og ikkje frå Kristus .
For i hans kropp bur heile guddomsfylden ,
og i han , som er hovudet for alle makter og åndskrefter , har de fått denne fylden .
I han vart de òg omskorne , men ikkje av menneskehender . De vart omskorne med Kristi omskjering då de la av den kroppen som kjøtet har makta over .
For i dåpen vart de gravlagde med han ; der vart de òg oppreiste med han , ved trua på Guds kraft , han som reiste Kristus opp frå dei døde .
De var døde på grunn av misgjerningane og det uomskorne kjøtet dykkar . Men han gjorde dykk levande saman med Kristus då han tilgav oss alle våre misgjerningar .
Skuldbrevet mot oss sletta han , det som var skrive med lovbod ; han tok det bort frå oss då han nagla det til krossen .
Han kledde maktene og åndskreftene nakne og viste dei fram til spott og spe då han synte seg som sigerherre over dei på krossen .
Så lat då ingen dømma dykk når det gjeld mat og drikke , høgtider , nymånedagar eller sabbatsdagar .
Dette er berre skuggen av det som skulle koma , men kroppen høyrer Kristus til .
Lat ikkje dei som vil driva med sjølvfornekting og engledyrking , røva sigersprisen frå dykk . Dei går heilt opp i sine eigne syn , og utan grunn blæs dei seg opp av tankar som kjem frå deira eige kjøt og blod ,
og held ikkje fast på han som er hovudet . Ut frå han veks heile kroppen med ein vokster som er av Gud , og blir halden oppe og bunden saman av alle sener og band .
Når de med Kristus har døydd bort frå grunnkreftene i verda , korleis kan de då leva slik ein gjer i verda , og følgja bod som
« ta ikkje » , « smak ikkje » , « rør ikkje » ?
Dette er berre menneskelege bod og lærdomar om ting som er meinte til å brukast og gå til grunne .
Rett nok har slikt ord på seg for å vera visdom , både sjølvlaga gudsdyrking , sjølvfornekting og mishandling av kroppen . Men det er ingen ting verdt , det tener berre til å gjera kjøtet vårt til lags .

Er de då oppreiste med Kristus , så søk det som er der oppe , der Kristus sit ved Guds høgre hand .
Vend dykkar sinn til det som er der oppe , ikkje til det som er på jorda .
For de er døde , og livet dykkar er løynt med Kristus i Gud .
Men når Kristus , dykkar liv , openberrar seg , skal de òg openberrast i herlegdom saman med han .
Så lat det jordiske i dykk døy : hor , ureinskap , lidenskap , vond lyst , og trongen til alltid å eiga meir , som ikkje er anna enn avgudsdyrking .
Alt dette gjer at Guds vreide kjem over dei ulydige .
Mellom dei var de òg , den gongen de levde i dette .
Men no må de leggja av alt dette : sinne , raseri , vondskap , spott og rått snakk .
Og lyg ikkje for kvarandre ! For de har kledd av dykk det gamle mennesket med dei gjerningar som høyrer det til ,
og ikledd dykk det nye mennesket , som blir fornya etter sin skapars bilete og lærer han å kjenna .
Her er ikkje grekar eller jøde , omskoren eller uomskoren , barbar , skytar , slave eller fri . Nei , Kristus er alt og i alle .
De er Guds utvalde , heilage og elska av han . Kled dykk difor i inderleg medkjensle og ver gode , milde , audmjuke og tolmodige ,
så de ber over med kvarandre og tilgjev kvarandre om den eine har noko å klaga den andre for . Som Herren har tilgjeve dykk , skal de tilgje kvarandre .
Og over alt dette : Kled dykk i kjærleik , det bandet som bind saman og gjer fullkomen .
Lat Kristi fred rå i hjartet dykkar , for til det vart de kalla då de vart éin kropp . Og ver takksame !
Lat Kristi ord få rikeleg rom hos dykk , så de med visdom kan undervisa og rettleia kvarandre , med salmar , hymner og åndelege songar . Syng for Gud med takk i hjarta !
Og alt de gjer , i ord og gjerning , skal de gjera i Herren Jesu namn og ved han takka Gud , vår Far .
Kvinner , underordna dykk mennene dykkar , som det sømer seg i Herren .
Menn , elsk konene dykkar og ver ikkje harde mot dei .
Born , ver lydige mot foreldra dykkar i alle ting , for det er til glede i Herren .
Foreldre , ver ikkje så strenge mot borna dykkar at dei mistar motet .
Slavar , lyd dei jordiske herrane dykkar i alle ting . Ver ikkje augnetenarar som berre vil gjera menneske til lags , men lyd dei av eit ærleg hjarte , i ærefrykt for Herren .
Alt arbeid skal de gjera heilhjarta , for det er Herren og ikkje menneske de tener .
For de veit at de skal få arven som løn av Herren . Kristus er den herren de skal tena .
Men den som gjer urett , skal få den løn han fortener . Her er det ikkje forskjell på folk .
De som er herrar , far rett og rimeleg fram mot slavane dykkar , for de veit at de òg har ein herre i himmelen .
Ver uthaldande i bøna , vak og be og takk Gud !
Be for oss òg , at Gud må opna ei dør for Ordet , så vi kan forkynna Kristi mysterium , det eg sit bunden for .
Be om at eg må få tala slik som eg skal når eg gjer det kjent .
Gå fram med visdom mellom dei som står utanfor , og bruk den dyrebare tida godt .
Lat alltid orda dykkar vera venlege , men godt salta , så de veit korleis de skal svara kvar einskild .
Tykikos kjem til å fortelja dykk alt om korleis eg har det . Han er ein elska bror og ein trufast tenar og medarbeidar i Herren .
Eg sender han til dykk for at de skal få høyra korleis det er med oss , og for at han skal trøysta hjarta dykkar .
Saman med han sender eg Onesimos , vår trufaste og elska bror , som er ein av dykkar eigne . Desse to kan fortelja dykk alt herifrå .
Aristarkos , som er i fengsel saman med meg , helsar dykk ; det same gjer Markus , syskenbarnet til Barnabas . Han har de fått bod om tidlegare . Om han kjem , så ta vel imot han .
Jesus , som har tilnamnet Justus , helsar òg . Desse er dei einaste omskorne som saman med meg har arbeidd for Guds rike , og dei har vore til stor trøyst for meg .
Epafras , som er ein av dykkar eigne , helsar dykk . Han er ein Kristi Jesu tenar og strider alltid for dykk i bøn , så de kan bli ståande , fullmogne og fullt overtydde om heile Guds vilje .
Eg gjev han det vitnemålet at han strevar og arbeider for dykk og for dei som er i Laodikea og Hierapolis .
Den kjære Lukas , legen , helsar dykk , like eins Demas .
Hels syskena i Laodikea , og Nymfa og forsamlinga som kjem saman i hennar hus .
Når dette brevet er opplese hos dykk , skal de sørgja for at det òg blir opplese i forsamlinga i Laodikea , og at brevet frå Laodikea blir opplese hos dykk .
Sei til Arkippos : Sjå til at du fullfører den tenesta du har fått for Herren .
Eg , Paulus , skriv denne helsinga med mi eiga hand . Gløym ikkje lenkjene mine ! Nåden vere med dykk !

Paulus , Silvanus og Timoteus helsar forsamlinga i Tessalonika , i Gud , vår Far , og Herren Jesus Kristus . Nåde og fred vere med dykk !
Vi takkar alltid Gud for dykk alle når vi nemner dykk i bønene våre .
For vår Gud og Fars andlet hugsar vi stadig korleis trua dykkar viser seg i gjerning , kjærleiken i arbeid og vona til vår Herre Jesus Kristus i tolmod .
De er elska av Gud , sysken , og vi veit at de er utvalde .
For då evangeliet kom til dykk , var det ikkje berre med ord , men òg med kraft , ved Den heilage ande og med full overtyding . De veit kva vi gjorde hos dykk , for dykkar skuld .
Og de etterlikna oss , ja , de etterlikna Herren sjølv , då de under hard motgang tok imot Ordet med den glede som Den heilage ande gjev .
Slik vart de eit føredøme for alle dei truande i Makedonia og Akaia .
For frå dykk har Herrens ord fått lyda vidt utover . Ikkje berre i Makedonia og Akaia , men alle stader har dei høyrt om dykkar tru på Gud , så den treng ikkje vi seia noko om .
Dei fortel sjølve kva mottaking vi fekk hos dykk , korleis de vende om til Gud frå avgudane for å tena den levande , sanne Gud
og venta på hans Son frå himmelen , han som Gud reiste opp frå dei døde , Jesus , som bergar oss frå den komande vreiden .
De veit sjølve , sysken , at det ikkje var fåfengt at de tok imot oss .
Endå vi , som de veit , nett hadde lide vondt og vorte mishandla i Filippi , fekk vi i vår Gud frimod til å tala Guds evangelium til dykk , endå det var hard motstand .
Det ligg ikkje villfaring bak forkynninga vår , heller ikkje ureine motiv , og vi fer ikkje med svik .
Nei , vi har vorte prøvde av Gud og er tiltrudde evangeliet . Difor talar vi som vi gjer , ikkje for å gjera menneske til lags , men Gud , han som prøver hjarta våre .
For vi kom ikkje med smigrande ord , som de veit , og heller ikkje med baktankar om eiga vinning . Gud er vårt vitne .
Vi søkte ikkje ære hos menneske , verken hos dykk eller andre ,
endå vi som Kristi apostlar kunne ha vore myndige . I staden var vi som spedborn mellom dykk , som når ei amme steller med sine eigne born ,
slik hadde vi vorte inderleg glade i dykk og ville gjerne gje dykk ikkje berre Guds evangelium , men òg vårt eige liv . Så kjære var de for oss .
For de hugsar , sysken , kva slit og strev vi hadde . Vi forkynte Guds evangelium for dykk , og samtidig arbeidde vi natt og dag så vi ikkje skulle vera ei bør for nokon av dykk .
De kan vitna , og Gud like eins , at vi har ferdast mellom dykk truande på heilagt , ærleg og ulasteleg vis .
De veit òg at vi var som ein far mot borna sine mot kvar og ein av dykk :
Vi formana , oppmoda og bad dykk inderleg at de skulle ferdast slik det er verdig for Gud , han som kallar dykk til sitt rike og sin herlegdom .
Difor takkar vi stadig Gud , for då de fekk overlevert det Guds ord som vi forkynte for dykk , tok de imot det – ikkje som menneskeord , men som det Guds ord det i sanning er . Dette ordet verkar med kraft i dykk som trur .
For de , sysken , har etterlikna Guds forsamlingar i Judea , dei som er i Kristus Jesus . De har måtta tola det same av dykkar landsmenn som dei har måtta tola av jødane ,
dei som drap Herren Jesus og profetane og forfølgde oss . Dei er ikkje til glede for Gud og står alle menneske imot .
For dei hindrar oss i å tala til heidningane så dei kan bli frelste , og slik fyller dei opp med synd på synd . Men til sist har vreiden nådd dei .
Ei lita stund , sysken , var vi skilde frå dykk , som born frå foreldra sine . De var ute av auga , men ikkje av hjartet . Men vi lengta etter dykk og fekk meir og meir lyst til å sjå dykk andlet til andlet ,
og difor ville vi koma til dykk . Eg , Paulus , freista både ein og to gonger , men Satan hindra oss .
For kven skal vera vår von , vår glede og vår sigerskrans om ikkje de , den dagen vår Herre Jesus kjem og vi står for hans andlet ?
Ja , de er vår ære og vår glede !
Då vi ikkje kunne halda dette ut lenger , ville vi heller vera att åleine i Aten ,
og vi sende Timoteus til dykk , vår bror og Guds medarbeidar i tenesta for Kristi evangelium . Han skulle styrkja dykk i trua og setja mot i dykk ,
så ingen skulle vakla under denne motgangen . For de veit sjølve at dette er lagt på oss .
Då vi var hos dykk , sa vi på førehand at vi kom til å møta motgang , og som de veit , gjekk det slik .
Og fordi eg ikkje heldt det ut lenger , sende eg han av stad for å få vita korleis det stod til med trua dykkar , om freistaren hadde greidd å freista dykk så arbeidet vårt var nyttelaust .
Men no er Timoteus nett attkomen frå dykk med godt nytt om dykkar tru og kjærleik . Han fortel at de alltid minnest oss med glede og lengtar etter å sjå oss att , liksom vi lengtar etter dykk .
Slik har vi no , sysken , vorte trøysta ved dykkar tru i all vår motgang og naud .
Og no lever vi , når de står faste i Herren .
Korleis kan vi så takka Gud for dykk som vi burde , takka for all den gleda som fyller oss for Guds andlet , den gleda som de har gjeve oss ?
Natt og dag bed vi inderleg om å få sjå dykk att , andlet til andlet , og bøta på det som enno manglar i trua dykkar .
Må Gud sjølv , vår Far , og Jesus , vår Herre , styra vår veg til dykk !
Og måtte Herren la dykkar kjærleik til kvarandre og til alle menneske få veksa og bli overstrøymande rik , slik som vår kjærleik til dykk !
Slik skal han styrkja hjarta dykkar , så de skal stå ulastelege og heilage for Gud , vår Far , når vår Herre Jesus kjem med alle sine heilage . { { Amen . } }
Elles , sysken , bed vi dykk og legg dykk på hjartet i Herren Jesus : De har teke imot og lært av oss korleis de skal leva og vera til glede for Gud , og slik lever de alt no . Men de må gjera endå større framsteg i dette !
For de veit kva bod vi gav dykk frå Herren Jesus .
For dette er Guds vilje : at de skal vera heilage , så de held dykk borte frå hor .
Kvar og ein skal vita å vinna seg si eiga kone i heilagdom og ære ,
ikkje i sanseleg lyst som heidningane , som ikkje kjenner Gud .
Ingen må gjera bror sin urett eller lura han i dette . Herren straffar alt slikt , som vi før har sagt og lagt dykk på hjartet .
For Gud kalla oss ikkje til ureinskap , men til eit heilagt liv .
Den som avviser dette , han avviser difor ikkje eit menneske , men han avviser Gud , som gjev dykk sin heilage Ande .
Om syskenkjærleiken treng vi ikkje skriva til dykk , for de har sjølve lært av Gud å elska kvarandre .
Og de viser denne kjærleiken mot alle syskena våre i heile Makedonia . Men vi legg dykk på hjartet , sysken , at de må gjera endå større framsteg i dette .
De skal setja dykkar ære i å leva eit roleg liv , passa pliktene dykkar og arbeida med hendene , som vi har bode dykk ,
så de kan gå sømeleg fram mellom dei som er utanfor , og ikkje treng be nokon om hjelp .
Vi vil ikkje , sysken , at de skal vera uvitande om dei som har sovna inn , så de ikkje skal sørgja som dei andre , dei som er utan håp .
For så sant Jesus døydde og stod opp , og det trur vi , så skal òg Gud ved Jesus føra dei som har sovna inn , saman med han .
Dette seier vi dykk med eit ord frå Herren : Vi som enno lever og blir att her heilt til Herren kjem , skal slett ikkje koma før dei som har sovna inn .
For når det bydande ropet lyder , når erkeengelen lyfter si røyst og Guds basun ljomar , då skal Herren sjølv stiga ned frå himmelen , og dei døde i Kristus skal først stå opp .
Så skal vi som har vorte att og enno lever , rykkjast bort saman med dei i skyene og møta Herren i lufta . Og så skal vi alltid vera saman med Herren .
Trøyst kvarandre og set mot i kvarandre med desse orda !
Men om timane og tidene treng vi ikkje skriva til dykk , sysken .
For de veit godt at Herrens dag kjem som ein tjuv om natta .
Når folk seier : « Fred og ingen fare » , då kjem undergangen over dei , brått som riene over ei kvinne som skal føda , og dei kan ikkje sleppa unna .
Men de , sysken , er ikkje i mørkret , så dagen skulle koma uventa på dykk som ein tjuv .
For de er alle born av lyset og born av dagen ; vi høyrer ikkje natta eller mørkret til .
Så lat oss ikkje sova som dei andre , men vaka og vera edrue !
For dei som søv , dei søv om natta , og dei som drikk seg fulle , dei drikk om natta .
Men vi som høyrer dagen til , vi skal vera edrue , kledde med tru og kjærleik som brynje og med vona om frelse som hjelm .
For Gud har ikkje valt oss ut til vreide , men til å vinna frelse ved vår Herre Jesus Kristus .
Han døydde for oss så vi skal leva saman med han anten vi vaker eller søv .
Difor må de setja mot i kvarandre og oppbyggja kvarandre , som de òg gjer .
Vi bed dykk , sysken , at de må verdsetja dei som slit og arbeider mellom dykk , dei som er dykkar føresette i Herren og rettleier dykk .
De skal visa dei den største kjærleik og respekt på grunn av den gjerninga dei gjer . Lat freden råda mellom dykk !
Vi legg dykk på hjartet , sysken : Tal til rette dei som ikkje held orden på livet sitt , set mot i dei motlause , ta dykk av dei veike , ver tolmodige mot alle !
Sjå til at ingen løner vondt med vondt , men legg vinn på å gjera godt mot kvarandre , ja , mot alle !
Ver alltid glade !
Be uavlateleg !
Takk Gud , kva som enn møter dykk ! For dette er Guds vilje med dykk i Kristus Jesus .
Sløkk ikkje ut Anden !
Forakt ikkje profetord ,
men prøv alt og hald fast på det gode !
Hald dykk ifrå vondskap av alle slag !


Be for oss , sysken !
Hels alle syskena våre i trua med eit heilagt kyss !
Eg byd dykk ved Herren at dette brevet skal lesast opp for dei alle .
Vår Herre Jesu Kristi nåde vere med dykk !

Paulus , Silvanus og Timoteus helsar forsamlinga i Tessalonika , i Gud , vår Far , og Herren Jesus Kristus .
Nåde vere med dykk og fred frå Gud , vår Far , og Herren Jesus Kristus !
Vi må alltid takka Gud for dykk , sysken , som rett er . For trua dykkar veks seg stadig rikare , og kjærleiken de har til kvarandre , blir større hos kvar og ein av dykk .
Når vi fortel om dykk i Guds forsamlingar , kan vi difor vera stolte over det tolmod og den tru de viser i alle dei forfølgingar og trengsler de må tola .
Dette er eit varsel om Guds rettferdige dom , då de skal finnast verdige til Guds rike , som de no lid for .
For det er rettferdig i Guds auge at dei som fører trengsler over dykk , skal han gje trengsler att ;
og dykk som lid trengsler , skal han gje lindring saman med oss når Herren Jesus openberrar seg frå himmelen . Han kjem med sine mektige englar
i logande eld og straffar dei som ikkje kjenner Gud , og dei som ikkje er lydige mot vår Herre Jesu evangelium .
Straffa dei skal lida , blir ei evig fortaping borte frå Herrens andlet og borte frå hans herlegdom og makt ,
den dagen han kjem og skal lovprisast mellom sine heilage og tilbedast av alle som trur . Og de har trudd det vitnemålet vi bar fram .
Difor bed vi alltid for dykk at vår Gud må gjera dykk verdige til det kallet de har fått , og fylla dykk heilt med vilje til det gode og med ei tru som med kraft viser seg i gjerning .
Då skal vår Herre Jesu namn bli herleggjort i dykk , og de i han , ved vår Guds og Herren Jesu Kristi nåde .
Når det gjeld vår Herre Jesu Kristi kome , og det at vi skal samlast hos han , bed vi dykk , sysken :
Lat dykk ikkje så lett driva ut i forvirring , og lat dykk ikkje skremma , verken av åndsbodskapar , av påstandar eller av brev som dei seier er frå oss , om at Herrens dag er komen .
Lat ingen føra dykk vill på nokon måte ! For først må fråfallet koma og den lovlause syna seg , han som er fortapingssonen .
Det er motstandaren , han som opphøgjer seg over alt det som gud og heilagdom heiter , så han til og med set seg i Guds tempel og gjer seg sjølv til gud .
Hugsar de ikkje at eg sa dette då eg var hos dykk ?
Og de veit kva som no held han att , så han først openberrar seg når hans tid kjem .
Lovløysa er alt verksam med si kraft , men i løyndom , for han som enno held att , må først ryddast av vegen .
Då skal den lovlause syna seg , han som Herren Jesus skal drepa med pusten frå sin munn og gjera til inkjes den dagen han kjem i herlegdom .
Når den lovlause kjem , har han si kraft frå Satan , og han står fram med stor makt og med under og falske teikn .
Med allslags urett forfører han dei som går fortapt , fordi dei ikkje ville elska sanninga så dei kunne bli frelste .
Difor sender Gud over dei ei villfaring som gjer at dei trur løgna .
Og slik får dei sin dom , alle dei som ikkje trudde sanninga , men hadde si glede i uretten .
Vi må alltid takka Gud for dykk , sysken , de som er elska av Herren . For som førstegrøde valde Gud dykk ut til å bli frelste , de som vart helga av Anden og trudde sanninga .
Dette kalla han dykk til ved det evangeliet vi forkynner , så de skal vinna vår Herre Jesu Kristi herlegdom .
Stå då støtt , sysken , og hald fast på dei overleveringane de har vorte underviste i av oss , anten munnleg eller i brev .
Vår Herre Jesus Kristus sjølv og Gud , vår Far , som har elska oss og i sin nåde gjeve oss ei evig trøyst og eit rikt håp ,
måtte han gje dykkar hjarte mot og styrkje dykk til alt godt , i ord og gjerning !
Til slutt , sysken , be for oss at Herrens ord må få fritt løp og haldast i ære , liksom hos dykk !
Og be om at vi må bli berga frå vrange og vonde menneske – for det er ikkje alle som trur .
Men Herren er trufast , han skal styrkja dykk og vara dykk frå det vonde .
Og i Herren har vi den tillit til dykk at de gjer og kjem til å gjera det vi byd dykk .
Gjev Herren må leia hjartet dykkar fram til Guds kjærleik og Kristi tolmod !
Vi byd dykk , sysken , i Herren Jesu Kristi namn , at de held dykk unna alle sysken som ikkje held orden på livet sitt og ikkje retter seg etter den overleveringa de fekk av oss .
De veit sjølve korleis de må leva om de vil likna oss . For vi levde ikkje eit latmannsliv hos dykk ,
og vi åt ikkje vårt brød hos nokon utan å betala . Vi arbeidde natt og dag ; vi streva og sleit så vi ikkje skulle vera ei bør for nokon av dykk .
Vi har nok full rett til livsopphald , men vi ville gje dykk eit føredøme så de kunne etterlikna oss .
For då vi var hos dykk , gav vi dykk dette påbodet : Den som ikkje vil arbeida , skal heller ikkje eta .
Men no høyrer vi at somme av dykk ikkje held orden på livet sitt ; dei passar ikkje arbeidet sitt , dei berre går og driv .
Slike folk byd og formanar vi i Herren Jesu Kristi namn at dei skal arbeida i det stille og eta sitt eige brød .
Men de , sysken , bli ikkje trøytte av å gjera det som rett og godt er !
Og er det nokon som ikkje vil retta seg etter det vi har sagt i dette brevet , skal de merka dykk kven det er . Ha ikkje noko med han å gjera , så han ser si skam .
Men hald han ikkje for ein fiende ; tal han til rette som ein bror .
Må fredens Herre sjølv gje dykk fred , alltid og på alle måtar . Herren vere med dykk alle !
Eg , Paulus , skriv denne helsinga med mi eiga hand . Dette er kjennemerket i kvart brev . Slik er mi handskrift .
Vår Herre Jesu Kristi nåde vere med dykk alle !

Paulus , Kristi Jesu apostel etter påbod frå Gud , vår frelsar , og Kristus Jesus , vår von ,
helsar Timoteus , mitt ektefødde barn i trua : Nåde , miskunn og fred frå Gud , vår Far , og Kristus Jesus , vår Herre !
Då eg drog til Makedonia , bad eg deg vera att i Efesos . Du skulle forby einskilde der å fara med ei anna lære
eller vera opptekne av mytar og endelause ættetavler . For slikt fører berre til spekulasjonar og tener ikkje Guds frelseplan , der det dreiar seg om tru .
Målet for dette oppdraget er kjærleik av eit reint hjarte , av eit godt samvit og av ei oppriktig tru .
Nokre har forvilla seg bort frå dette og har hamna i tomme ord .
Dei vil vera lovlærarar , men skjønar korkje det dei sjølve seier eller det dei talar så sjølvsikkert om .
Men vi veit at lova er god om vi bruker henne slik ho skal brukast ,
og forstår at ho ikkje er gjeven for rettferdige , men for lovbrytarar og ulydige , ugudelege og syndarar , gudsfornektarar og vanheilage , og for dei som slår far sin eller mor si , for mordarar ,
dei som driv hor , menn som ligg med menn , dei som driv med menneskehandel , løgnarar og dei som sver falsk eid , og kva som elles måtte strida mot den sunne læra .
Dette er i samsvar med evangeliet om herlegdomen hos Gud , den sæle , det evangeliet som er tiltrudd meg .
Eg takkar han som gjorde meg sterk , Kristus Jesus , vår Herre , fordi han synte meg tillit og sette meg til tenesta ,
eg som før spotta , forfølgde og fór fram med vald . Men eg fekk miskunn , for i mi vantru visste eg ikkje kva eg gjorde .
Og vår Herres nåde har vore overstrøymande rik og gjeve meg tru og kjærleik i Kristus Jesus .
Det er eit truverdig ord og vel verdt å ta imot , at Kristus Jesus kom til verda for å frelsa syndarar , og av dei er eg den største .
Men når eg fekk miskunn , var det for at eg skulle vera den første som Kristus Jesus kunne visa alt sitt tolmod , så eg vart eit førebilete for dei som sidan skulle koma til tru på han og få evig liv .
Han som er konge frå æve til æve , den uforgjengelege , usynlege , einaste Gud , han vere pris og ære i all æve ! Amen .
Timoteus , mitt barn , slik er oppdraget eg no overgjev til deg , i samsvar med dei profetord som før er tala til deg . Ved dei skal du strida den gode striden ,
i tru og med eit godt samvit . Samvitet har nokre kasta frå seg , og trua deira har forlist .
Mellom dei er Hymeneos og Aleksander , som eg har overgjeve til Satan , for at dei skal bli viste til rette så dei ikkje spottar .
Framfor alt legg eg dykk på hjartet å bera fram bøn og påkalling , forbøn og takk for alle menneske .
Be for kongar og alle som er i leiande stillingar , så vi kan leva eit stilt og fredeleg liv med gudsfrykt og vørdnad i alt vi gjer .
Dette er godt og noko Gud , vår frelsar , gleder seg over ,
han som vil at alle menneske skal bli frelste og læra sanninga å kjenna .
For Gud er éin , og éin mellommann er det mellom Gud og menneske , mennesket Kristus Jesus ,
han som gav seg sjølv som løysepenge for alle . Det var vitnemålet då tida var komen ,

Eg vil at mennene alle stader skal lyfta reine hender når dei held bøn , utan sinne og strid .
På same måten vil eg at kvinnene skal ha ei fin framferd . Dei skal pynta seg med måte og forstand , ikkje med alle slags flettingar , gullsmykke , perler eller dyre klede ,
men med gode gjerningar , slik det sømer seg for kvinner som vil leva gudfryktig .
Når ei kvinne tek imot læra , skal ho vera stille og underordna seg i eitt og alt .
Eg tillèt ikkje ei kvinne å undervisa eller bestemma over mannen ; ho skal vera stille .
For Adam vart skapt først , og så Eva .
Og det var ikkje Adam som lét seg lokka . Men kvinna lét seg lokka og braut bodet .
Men ho skal bli frelst gjennom barnefødselen – berre dei viser forstand og held fast på tru , kjærleik og helging .

Difor må ein tilsynsmann ikkje kunna skuldast for noko . Han må vera mann til éi kvinne , edrueleg , forstandig , høfleg , gjestfri , god til å undervisa ,
ikkje drikkfeldig eller hardhendt , men mild , ikkje stridslysten eller glad i pengar .
Han skal styra sitt eige hus godt , så borna hans alltid viser lydnad og respekt .
For greier han ikkje styra sitt eige hus , korleis kan han då ha omsorg for Guds forsamling ?
Han må ikkje vera nyomvend , for då kunne han bli hovmodig og falla under same dommen som djevelen .
Han må òg ha godt ord på seg mellom dei som står utanfor , så han ikkje blir spotta og går i djevelens snare .
På same måten skal diakonane vera respekterte , ikkje tala med to tunger , ikkje drikka for mykje vin og ikkje vera ute etter skammeleg vinning .
Dei skal eiga mysteriet i trua i eit reint samvit .
Men dei òg skal prøvast først , og dersom det ikkje er noko å seia på dei , kan dei setjast til tenesta .
På same måten skal kvinnene vera ærbare , ikkje fara med sladder , men vera edruelege og pålitelege i alt .
Ein diakon skal vera mann til éi kvinne , og han skal styra både born og hus på ein god måte .
For dei som gjer tenesta si på ein god måte , vinn seg ei akta stilling og får stort frimod i trua på Kristus Jesus .
Dette skriv eg til deg endå eg håpar å koma til deg om ikkje så lenge .
Men skulle det dryga , vil eg du skal vita korleis ein skal ferdast i Guds hus , som er den levande Guds forsamling , søyle og grunnvoll for sanninga .
Og samstemt vedkjenner vi at mysteriet i vår gudstru er stort . Han vart openberra i kjøt og blod , rettferdiggjord i Anden , sedd av englar , forkynt mellom folkeslag , trudd i verda , oppteken i herlegdom .

Anden seier med klåre ord at i dei siste tider skal somme falla frå trua . Dei skal halda seg til ånder som fører vill , og til lære som kjem frå demonar
og blir boren fram av hyklarar og løgnarar som har fått samvitet avsvidd .
Dei forbyd folk å gifta seg og krev at ein skal halda seg frå visse slag mat , den som Gud har skapt til å bli motteken med takk av dei som trur og kjenner sanninga .
For alt det Gud har skapt , er godt , og ikkje noko skal forkastast når det blir motteke med takk ,
for det blir helga med Guds ord og bøn .
Når du lærer syskena dette , er du ein god Kristi Jesu tenar . Då nærer du deg av det ordet som skaper tru og av den gode læra som du har følgt .
Men vis frå deg dei ugudelege mytane , som berre er tomt snakk . Øv deg heller i gudsfrykt .
For kroppsleg øving er nyttig til noko , men gudsfrykta er nyttig til alt . Ho ber i seg lovnad både for dette livet og for det som kjem .
Det er eit truverdig ord , vel verdt å ta imot .
Difor er det vi strevar og kjempar . For vi har sett vårt håp til den levande Gud , han som er frelsar for alle menneske , men først og fremst for dei som trur .
Dette skal du gje påbod om når du underviser .
Lat ingen sjå ned på deg fordi du er ung , men ver eit førebilete for dei truande i ord og gjerning , i kjærleik , truskap og reinleik .
Ta deg særskilt av skriftlesinga , formaninga og opplæringa , heilt til eg kjem .
Forsøm ikkje den nådegåva som er i deg , den du fekk ved profetord då eldsterådet la hendene på deg .
Legg vinn på alt dette , lev i det , så alle kan sjå at du gjer framsteg .
Gjev akt på deg sjølv og på læra ! Hald fram med det ! For gjer du det , skal du frelsa både deg sjølv og dei som høyrer deg .
Tal ikkje hardt til ein gammal mann . Når du formanar han , så tal til han som til ein far . Unge menn skal du formana som brør ,
eldre kvinner som mødrer og yngre kvinner som systrer , alt med reine tankar .
Enkjer som verkeleg er enkjer , skal du æra og hjelpa .
Men har ei enkje born eller barneborn , så lat dei først læra å visa gudsfrykt i sin eigen heim og med takk gje noko att til dei gamle . For dette er godt i Guds auge .
Den som verkeleg er enkje og står åleine , ho har sett sitt håp til Gud og lever i bøn og påkalling natt og dag .
Men den som berre vil nyta livet , er levande død .
Det òg skal du prenta inn , så ingen skal kunna skulda dei for noko .
Den som ikkje har omsorg for sine næraste , og først og fremst for sin eigen heim , har fornekta trua og er verre enn ein vantruande .
Berre den som har fylt seksti år , kan skrivast inn mellom enkjene i forsamlinga . Ho må ha vore kona til éin mann ,
vera kjend for gode gjerningar , ha oppseda born , vore gjestfri , vaska føtene til dei heilage , hjelpt dei som er i naud og alltid vore oppteken av å gjera det gode .
Men unge enkjer skal du ikkje godta . For lysta dreg dei bort frå tenesta for Kristus så dei vil gifta seg .
Då får dei til dom at dei har brote den første lovnaden om truskap .
Dessutan har dei ikkje noko å gjera og lærer seg til å springa frå hus til hus . Ja , ikkje nok med det , dei fer òg med sladder og legg seg opp i saker dei ikkje har noko med , og snakkar om slikt som ikkje sømer seg .
Difor vil eg at dei unge enkjene skal gifta seg , få born og styra huset sitt , så ikkje motstandaren får høve til å koma med spott .
Nokre har alt vendt seg bort og følgt Satan .
Om ei truande kvinne har enkjer hos seg , skal ho sørgja for dei og ikkje la dei bli ei bør for forsamlinga . Så kan forsamlinga ta seg av dei enkjene som er åleine .
Eldste som er gode leiarar i forsamlinga , fortener dobbel løn , særleg dei som arbeider med forkynning og opplæring .
For Skrifta seier : Du skal ikkje setja muleband på ein okse som treskjer , og : Ein arbeidar er verd si løn .
Godta ikkje skuldingar mot ein eldste utan at det finst to eller tre vitne .
Dei som syndar , skal du tala til rette medan alle høyrer på , til åtvaring for andre .
Eg byd deg for Guds og Kristi Jesu andlet og for dei utvalde englane at du skal halda dette , utan fordommar og utan å gjera forskjell på folk .
Ver ikkje for snar til å leggja hendene på nokon , og bli ikkje medskuldig i synder som andre gjer . Hald deg sjølv rein .
Drikk ikkje lenger berre vatn , men bruk litt vin for magen din , og fordi du så ofte er sjuk .
Hos nokre menneske er syndene synlege for alle og går føre dei til dommen , hos andre følgjer dei etter .
På same måten er dei gode gjerningane synlege . Og er dei ikkje det , skal dei koma for dagen .

Alle som er under åket som slavar , skal visa herrane sine all den respekt dei er verde , så Guds namn og læra ikkje skal bli spotta .
Dei som har herrar som trur , skal ikkje visa dei mindre respekt fordi dei er sysken , men heller tena dei med endå større iver . For dei som tek imot tenestene dykkar , er truande og høgt elska sysken . Dette skal du læra dei og leggja dei på hjartet .
Den som fer med ei anna lære og ikkje held seg til vår Herre Jesu Kristi sunne ord og den læra som høyrer sann gudsfrykt til ,
er hovmodig og skjønar ingen ting . Han er sjuk etter ordskifte og strid , og det skaper misunning , ufred , skuldingar , vonde mistankar
og stadig krangel mellom menneske som har mista dømmekrafta og er komne bort frå sanninga ; dei meiner at gudsfrykt er ein veg til vinning .
Ja , å frykta Gud og vera fornøgd med det ein har , er ei stor vinning .
For tomhendte kom vi inn i verda , og tomhendte må vi fara herifrå .
Har vi mat og klede , skal vi vera fornøgde med det .


Men du , Guds menneske , hald deg borte frå alt dette og jag etter rettferd , gudsfrykt , tru , kjærleik , tolmod og eit audmjukt sinn !
Strid den gode striden i trua og grip det evige livet som du er kalla til , det som du vedkjende deg då du bar fram den gode vedkjenninga framfor mange vitne . den sæle og einaste herskaren , kongen over kongane og herren over herrane ,



den einaste som er udødeleg , som bur i eit lys dit ingen kan koma , han som ikkje noko menneske har sett , og ingen kan sjå . Han vere ære og evig makt ! Amen .
Byd dei som er rike i denne verda , at dei ikkje må vera hovmodige og setja sitt håp til den usikre rikdomen , men til Gud . Han gjev oss rikeleg av alt , så vi kan nyta det .
Dei skal gjera godt , vera rike på gode gjerningar , gje med raus hand og villig dela med andre .
Slik samlar dei seg ein skatt som blir ein god grunnvoll for tida som kjem , så dei kan gripa det verkelege livet .
Kjære Timoteus , ta vare på det du har fått overgjeve ! Vend deg bort frå det gudlause og tomme snakket og innvendingane frå den kunnskapen som berre er kunnskap i namnet ,
den som visse folk har vedkjent seg og dermed forvilla seg bort frå trua . Nåden vere med dykk !


Paulus , Kristi Jesu apostel etter Guds vilje , utsend med lovnaden om liv i Kristus Jesus ,
helsar Timoteus , mitt kjære barn : Nåde , miskunn og fred frå Gud , vår Far , og Kristus Jesus , vår Herre !
Med takk til Gud , som eg tener med reint samvit slik fedrane mine gjorde , hugsar eg stadig på deg natt og dag i bønene mine .
Eg hugsar tårene dine , og eg lengtar etter å få sjå deg att – det ville fylla meg med glede .
Eg tek på nytt fram i minnet den ærlege trua di , som først budde i Lois , mormor di , og i Evnike , mor di . Eg er viss på at ho òg bur i deg .
Difor vil eg minna deg om dette : Lat Guds nådegåve i deg flamma opp på nytt , den du fekk då eg la hendene på deg !
For Gud gav oss ikkje ei ånd som gjer motlaus ; vi fekk Anden som gjev kraft , kjærleik og visdom .
Du skal ikkje skamma deg over vitnemålet om vår Herre og heller ikkje over meg som er fange for hans skuld , men ber lidingane for evangeliet , du òg , i den kraft som Gud gjev .
Han har frelst oss og kalla oss med eit heilagt kall , ikkje på grunn av gjerningane våre , men etter sin eigen vilje og nåde , den som er gjeven oss i Kristus Jesus frå evige tider ,
og som no har vorte openberra då vår frelsar Kristus Jesus kom til jord . Han har gjort ende på døden og ført udødeleg liv fram i lyset ved evangeliet .


Lat dei sunne orda du har høyrt av meg , vera ditt føredøme i tru og kjærleik i Kristus Jesus .
Ta vare på den gode skatten som er tiltrudd deg , ved Den heilage ande som bur i oss !
Du veit at alle i Asia har vendt seg frå meg , og mellom dei er Fygelos og Hermogenes .
Gjev Herren må visa miskunn mot huslyden til Onesiforos ! For han har mange gonger sett mot i meg , og han skamma seg ikkje over lenkjene mine .
Nei , då han kom til Roma , leita han ivrig etter meg til han fann meg .
Må Herren la han finna miskunn hos Herren på den store dagen ! Kor mykje han har gjort i tenesta si i Efesos , veit du best sjølv .
Så ver då sterk , barnet mitt , ved nåden i Kristus Jesus .
Og det du har høyrt av meg framfor mange vitne , skal du gje vidare til pålitelege menneske som er i stand til å læra andre .
Ber lidingane du òg som ein god stridsmann for Kristus Jesus .
Ingen soldat hefter seg med dei daglege gjeremål , for han vil gjera som hærføraren seier .
Og ein som driv idrett , må følgja reglane for å vinna sigerskransen .
Bonden som har hatt strevet , skal få først av grøda .
Tenk over det eg seier ! For Herren skal gje deg innsikt i alt .
Kom Jesus Kristus i hug , han som vart reist opp frå dei døde og er av Davids ætt . Dette er mitt evangelium .
For det lid eg vondt , ja , for det er eg bunden i lenkjer som ein forbrytar . Men Guds ord er ikkje bunde !
Difor toler eg alt for dei utvalde , så dei òg skal vinna frelsa i Kristus Jesus og få evig herlegdom .
Det er eit truverdig ord : Har vi døydd med han , skal vi òg leva med han .
Held vi ut , skal vi òg herska i lag med han . Fornektar vi , skal han òg fornekta oss .
Er vi trulause , så er han endå trufast , for han kan ikkje fornekta seg sjølv .
Dette skal du minna dei om ! For Guds andlet skal du seia frå at dei ikkje må krangla og tretta . Det tener ikkje til noko , men er berre til skade for dei som høyrer på .
Gjer det du kan for å stå di prøve for Gud , så du kan vera ein arbeidar som ikkje har noko å skamma seg over , men legg fram det sanne ordet utan omvegar .
Vend ryggen til gudlaus og tom tale . For dei som talar slik , går berre lenger og lenger i gudløyse ,
og orda deira et om seg som kaldbrann . Mellom dei er Hymeneos og Filetos .
Dei er komne på avvegar , bort frå sanninga , for dei seier at oppstoda alt har skjedd , og dei bryt ned trua hos folk .
Men Guds faste grunnvoll står og har eit segl med denne innskrifta : « Herren kjenner sine » , og : « Kvar den som vedkjenner seg Herrens namn , skal venda seg bort frå urett » .
I eit stort hus er det ikkje berre kar av gull og sølv , men òg av tre og leire , dei første til fint bruk , dei andre til simplare bruk .
Den som reinsar seg og held seg borte frå slike ting , blir eit kar til fint bruk ; det er vigsla og nyttig for herren i huset og gjort ferdig til all god gjerning .
Legg ungdomslystene bak deg . Jag etter rettferd , truskap , kjærleik og fred , saman med dei som kallar på Herren av eit reint hjarte .
Men tåpelege ordskifte , som ingen lærer noko av , skal du avvisa , for du veit at dei føder strid .
Ein Herrens tenar må ikkje liggja i strid . Nei , han skal vera venleg mot alle , god til å undervisa og villig til å tola vondt ,
så han er mild når han talar til rette dei som seier imot . For kanskje vil Gud ein gong gje dei å venda om , så dei lærer sanninga å kjenna .
Då kan dei vakna av rusen og koma seg ut or den snara djevelen har fanga dei i , så dei må gjera hans vilje .
Du skal vita at i dei siste dagane skal det koma tunge tider .
Då skal folk vera sjølvopptekne og pengegriske , skrytande , hovmodige , spottande , ulydige mot foreldre , utakksame og utan tanke for det heilage ,
ukjærlege og uforsonlege , baktalande og utan herredøme over seg sjølve , råe , utan kjærleik til det gode ,
svikefulle , oppfarande og store i eigne auge . Dei elskar lystene sine meir enn dei elskar Gud .
Dei er gudfryktige utanpå , men fornektar krafta i gudsfrykta . Vend deg bort frå slike folk !
Mellom dei er det nokre som lurer seg inn i heimane og får makt over svake kvinner som er tyngde av synder , slike kvinner som lèt seg driva av mange slag lyster ,
og som alltid får undervising , men aldri kan læra sanninga å kjenna .
Slik Jannes og Jambres sette seg opp mot Moses , set desse menneska seg opp mot sanninga . Dømmekrafta deira er øydelagd , og trua deira held ikkje mål .
Men no skal dei ikkje ha meir framgang . For det skal bli klårt for alle kor vitlause dei er . Slik gjekk det òg med Jannes og Jambres .
Men du har følgt meg i lære og liv , i forsett , i tru , i tolmod , kjærleik og vilje til å halda ut ,
og gjennom forfølging og liding , som det eg vart utsett for i Antiokia , Ikonium og Lystra . Ja , kva har eg ikkje måtta tola av forfølgingar ! Men Herren har fria meg ut av dei alle .
Alle som vil leva eit gudfryktig liv i Kristus Jesus , skal bli forfølgde .
Men vonde menneske og svindlarar går frå vondt til verre ; dei fører vill og blir sjølve førte vill .
Men hald du fast på det du har lært og er overtydd om ; du veit kven du har lært det av .
Og heilt frå du var eit lite barn , har du kjent dei heilage skriftene , som kan gje deg visdom til frelse ved trua på Kristus Jesus .
Kvar bok i Skrifta er innanda av Gud og til nytte i opplæring , formaning , rettleiing og oppseding i rettferd ,
så det mennesket som høyrer Gud til , kan bli fullt utrusta til all god gjerning .
Så sant som han kjem og opprettar sitt rike , byd eg deg framfor Guds og Kristi Jesu andlet , han som skal dømma levande og døde :
Forkynn Ordet , stå klar i tide og utide , vis til rette , tal til tukt og tal til trøyst , og gjer alt med tolmodig undervising !
For det skal koma ei tid då folk ikkje toler den sunne læra , men etter eige hovud tek seg lærarar i hopetal , for dei vil ha det som kilar i øyret .
Dei skal venda øyret frå sanninga og halda seg til mytar .
Men du skal vera edru i alt det du gjer ! Ber lidingane , gjer evangelistens gjerning og fullfør di teneste !
For eg blir no ofra , og tida er komen då eg skal fara herifrå .
Eg har stridd den gode striden , fullført løpet og halde fast på trua .
No ligg rettferdskransen ferdig for meg , den som Herren , den rettferdige dommaren , skal gje meg på den store dagen , og ikkje berre meg , men alle som har lengta med kjærleik etter at han skal koma .
Skund deg og kom til meg så fort du kan .
For Demas gjekk frå meg fordi han fekk denne verda kjær . Han har reist til Tessalonika . Kreskens har reist til Galatia , Titus til Dalmatia .
Berre Lukas er hos meg . Ta med deg Markus når du kjem ; han er til stor hjelp for meg i tenesta .
Tykikos har eg sendt til Efesos .
Når du kjem , så ta med deg den kappa eg lét vera att i Troas hos Karpos , og bøkene , framfor alt pergamentrullane .
Koparsmeden Aleksander har gjort meg mykje vondt . Herren skal gje han att etter hans gjerningar .
Pass deg for han , du òg , for han har gått hardt imot forkynninga vår .
Første gongen eg forsvara meg i retten , var det ingen som stod fram og hjelpte meg . Alle forlét meg . Gjev det ikkje må bli tilrekna dei !
Men Herren var med meg og styrkte meg , så forkynninga skulle fullførast og alle folkeslag få høyra – og eg vart berga ut or løvegapet .
Ja , Herren skal berga meg frå alt vondt og frelsa meg inn i sitt himmelske rike . Han vere ære i all æve ! Amen .
Hels Priska og Akvilas og alle i heimen til Onesiforos .
Erastos vart att i Korint , og Trofimos lét eg vera att i Miletos , for han var sjuk .
Skund deg og kom før vinteren ! Eubulos , Pudens , Linus , Klaudia og alle syskena sender si helsing .
Herren vere med di ånd ! Nåden vere med dykk !

Paulus , Guds tenar og Jesu Kristi apostel – utsend for å føra Guds utvalde til tru og læra dei å kjenna sanninga som gjev gudsfrykt
og håp om evig liv – det livet som Gud , han som ikkje lyg , har lova frå evige tider .
Til fastsett tid har han openberra sitt ord i den bodskapen som er tiltrudd meg etter påbod frå Gud , vår frelsar .
Eg helsar Titus , mitt ektefødde barn i vår felles tru : Nåde og fred frå Gud , vår Far , og Kristus Jesus , vår frelsar !
Eg lét deg vera att på Kreta så du skulle få orden på det som endå var ugjort , og setja inn eldste i kvar by , som eg baud deg .
Ein eldste må det ikkje vera noko å seia på : Han skal vera mann til éi kvinne , borna hans må vera truande , ikkje trassige og ikkje kunna klagast for å leva eit vilt liv .
For ein tilsynsmann er Guds hushaldar , og det må ikkje vera noko å seia på han . Han må ikkje vera eigenrådig , bråsint , drikkfeldig eller hardhendt og ikkje ute etter skammeleg vinning .
Men han skal vera gjestfri og ha kjærleik til det gode , vera forstandig og rettferdig , ha ærefrykt for Gud og ha herredøme over seg sjølv .
Han må halda seg til det truverdige ordet i samsvar med læra , så han er skikka til både å rettleia etter den sunne læra og å visa at dei som talar imot , tek feil .
For det er mange som er trassige , særleg blant dei omskorne . Dei fer med tomme ord og fører folk vill .
Du må stoppa munnen på dei , for dei fører ulukke over heile familiar når dei spreier ei falsk lære for å få skammeleg vinning sjølve .
Ein av deira eigne , ein profet , har sagt : « Kretarar har alltid vore løgnarar , råe villdyr , grådige og late ! »
Dette vitnemålet er sant . Difor skal du refsa dei strengt , så dei kan få ei sunn tru .
Dei må ikkje halda seg til jødiske mytar og bod , gjevne av menneske som har vendt seg frå sanninga .
Alt er reint for dei reine , men for dei ureine og vantruande er ingen ting reint . Nei , hos dei er både vitet og samvitet ureine .
Dei forsikrar høglydt at dei kjenner Gud , men med gjerningane sine fornektar dei han . Dei er avskyelege og ulydige og ute av stand til å gjera noko godt .
Men du skal forkynna i samsvar med den sunne læra
at eldre menn skal vera edruelege , fara verdig og forstandig fram og vera sunne i både trua , kjærleiken og tolmodet .
Like eins at eldre kvinner skal leva som det sømer seg for heilage : at dei ikkje skal fara med sladder eller vera avhengige av mykje vin , men vera rettleiarar i det gode ,
så dei kan læra dei unge kvinnene å elska mann og born ,
leva sømeleg og reint , ta ansvar for heimen og underordna seg mennene sine , så Guds ord ikkje skal bli spotta .
På same måten skal du formana dei unge mennene til å vera stødige
i all si ferd . Ver sjølv eit førebilete i gode gjerningar ! Lat undervisinga di vera uforfalska og boren fram med alvor ,
og lat forkynninga di vera sunn og ulasteleg , så kvar motstandar må skjemmast fordi han ikkje har noko vondt å seia om oss .
Slavane skal du formana til å underordna seg herrane sine i alt og retta seg etter dei utan å seia imot .
Dei må ikkje stikka noko til sides , men alltid vera ærlege og trufaste , så dei i eitt og alt kan vera til pryd for Guds , vår frelsars lære .
For Guds nåde er openberra til frelse for alle menneske .
Og hans nåde oppdreg oss til å seia nei til alt ugudeleg og til verdslege lyster og leva i sjølvtukt , rettferd og gudsfrykt i den verda som no er ,
medan vi ventar på vårt sæle håp : at vår store Gud og frelsar Kristus Jesus skal koma i herlegdom .
For Kristus gav seg sjølv for oss . Han ville løysa oss ut frå all urettferd og reinsa oss , så vi kan vera hans eige folk , som med iver gjer gode gjerningar .
Dette skal du forkynna , og med kraft skal du formana og visa til rette . Lat ingen sjå ned på deg !
Minn dei om at dei skal underordna seg styresmaktene , retta seg etter dei og vera villige til å gjera alt som er godt .
Dei må ikkje tala stygt om andre eller skapa strid , men vera milde og tolsame mot alle menneske .
For vi var òg ein gong uvituge og ulydige , vi fór vill og var slavar under mange slag lyster og ønske . Vi levde i vondskap og misunning , vi vart hata , og vi hata kvarandre .
Men det vart openberra kor god vår Gud og frelsar er , og kor han elskar menneska :
Han frelste oss , ikkje fordi vi hadde gjort rettferdige gjerningar , men fordi han er miskunnsam . Han frelste oss ved badet som gjenføder og fornyar ved Den heilage ande ,
som han så rikeleg har aust ut over oss ved Jesus Kristus , vår frelsar ,
så vi skulle bli rettferdige ved hans nåde og bli arvingar til det evige livet , som er vår von .




Når eg sender Artemas eller Tykikos til deg , må du skunda deg og koma til meg i Nikopolis . Der har eg tenkt å vera vinteren over .
Sjå til at Zenas , den lovlærde , og Apollos blir utrusta til reisa , så dei ikkje manglar noko .
Også våre folk må læra å gjera gode gjerningar og hjelpa når det trengst , så livet deira ikkje skal vera utan frukt .
Alle som er hos meg , helsar deg . Hels alle som i trua elskar oss . Nåden vere med dykk alle !




































Paulus , Kristi Jesu fange , og Timoteus , bror vår , helsar Filemon , vår kjære ven og medarbeidar ,
og Appia , syster vår , og Arkippos , stridskameraten vår , og forsamlinga som kjem saman i huset ditt :
Nåde vere med dykk og fred frå Gud , vår Far , og Herren Jesus Kristus !
Eg takkar alltid min Gud når eg hugsar på deg i bønene mine .
For eg høyrer om kjærleiken din til alle dei heilage og om trua di på Herren Jesus .
Eg bed om at den trua som du har felles med oss , må vera verksam , så du kan skjøna alt det gode vi har i Kristus .
Kjærleiken din har vore ei stor glede og ei trøyst for meg , kjære bror , og dei heilage har kjent seg styrkte takka vere deg .
I Kristus kunne eg nok med full rett påleggja deg å gjera di plikt .
Men for kjærleiken skuld kjem eg heller med ei bøn . Her er eg , den aldrande Paulus , no òg som Kristi Jesu fange ,
og eg bed deg for barnet mitt som eg har fått her eg sit i lenkjer : Onesimos .
Ein gong var han unyttig for deg , men no er han nyttig for både meg og deg .
Når eg no sender han tilbake til deg , er det som om eg sender mitt eige hjarte .
Eg hadde gjerne hatt han hos meg , så han i din stad kunne tena meg når eg no er i lenkjer for evangeliet .
Men utan ditt samtykke ville eg ikkje gjera nokon ting , så du ikkje skal gjera det gode av tvang , men av fri vilje .
Kan henda vart han teken frå deg for ei stund så du skal få han att for alltid ,
ikkje lenger som slave , men som noko mykje høgare enn ein slave , som ein kjær bror . Det er han sanneleg for meg . Kor mykje meir må han då ikkje vera det for deg , både som menneske og i Herren .
Så sant du held meg for ein du har fellesskap med , så ta imot han som meg sjølv .
Har han gjort deg urett , eller skuldar han deg noko , så før det på mi rekning !
Dette skriv eg , Paulus , med eiga hand : Eg skal betala . Eg vil ikkje nemna det du skuldar meg : deg sjølv .
Ja , bror , lat meg ha nytte av deg i Herren ! Gjer mitt hjarte roleg i Kristus !
I tiltru til din lydnad skriv eg dette til deg ; eg er sikker på at du vil gjera endå meir enn det eg bed deg om .
Og ein ting til : Gjer klart gjesterommet til meg ! For eg håpar at eg skal bli gjeven til dykk som svar på bønene dykkar .
Epafras , som er i fengsel saman med meg for Kristi Jesu skuld , helsar deg .
Det gjer òg Markus , Aristarkos , Demas og Lukas , medarbeidarane mine .
Vår Herre Jesu Kristi nåde vere med dykkar ånd !












































































































Mange gonger og på mange måtar har Gud i tidlegare tider tala til fedrane gjennom profetane .
Men no , i desse siste dagar , har han tala til oss gjennom Sonen . Han har Gud sett til arving over alle ting , for ved han skapte han verda .
Han er utstrålinga av Guds herlegdom og biletet av hans vesen , og han ber alt med sitt mektige ord . Då han hadde fullført reinsinga for syndene våre , sette han seg ved høgre handa åt Majesteten i det høge .
Slik vart han mykje større enn englane , for det namnet han har fått i arv , er så mykje større enn deira .
For aldri har Gud sagt til nokon engel : Du er Son min , eg har fødd deg i dag . Eg vil vera far for han , og han skal vera son for meg . Alle Guds englar skal tilbe han . Han gjer englane sine til vindar , tenarane sine til logande eld . Din kongsstol , Gud , står til evig tid , din herskarstav er rettferds stav .



Du har elska rettferd og hata urett . Difor har Gud , din Gud , salva deg og ikkje dine vener med gledes olje . Du , Herre , grunnla i opphavet jorda , og himmelen er eit verk av dine hender .

Dei skal gå til grunne , men du blir verande . Dei skal alle eldast som klede .
Du rullar dei saman som ei kappe , dei blir utskifte som klede . Men du er den same , åra dine tek aldri slutt . Set deg ved mi høgre hand til eg får lagt dine fiendar som skammel for dine føter ?















Difor må vi så mykje meir akta på det vi har høyrt , så vi ikkje driv bort frå det .
For når det ordet som vart tala gjennom englar , var gyldig , så kvart lovbrot og kvar ulydnad fekk si rettkomne straff ,
korleis skal då vi kunna gå fri om vi ikkje bryr oss om ei frelse som er så mykje større ? Denne frelsa vart først forkynt av Herren og sidan stadfest for oss av dei som hadde høyrt han .
Gud har sjølv gjeve sitt vitnemål , både med teikn og under og mange slag mektige gjerningar og med å dela ut Den heilage andens gåver etter sin vilje .
For det er ikkje under englar Gud har lagt den komande verda som vi talar om .
Dette er det ein som har vitna om ein stad : Kva er eit menneske – at du hugsar på det , ein menneskeson – at du tek deg av han ?
Ei lita stund sette du han lågare enn englane . Så krona du han med herlegdom og ære .
Alt la du under hans føter .

Gud ville føra mange born til herlegdom . For han og ved han er alle ting . Då måtte han la opphavsmannen til frelsa nå fullendinga gjennom lidingar .
Han som helgar , og dei som blir helga , kjem alle frå den eine . Difor skjemmest ikkje Sonen ved å kalla dei sysken .
Han seier : Eg vil forkynna ditt namn for mine brør , midt i forsamlinga vil eg lovprisa deg . Eg vil setja mi lit til han . Sjå , eg og borna som Gud har gjeve meg .






Difor , heilage sysken , de som har fått del i det himmelske kallet , sjå på Jesus , den utsendingen og øvstepresten som vi vedkjennest .
Han var trufast mot den som innsette han , liksom Moses var trufast i heile Guds hus .
Men Jesus vart verdig til å få større ære enn Moses , liksom ein byggmeister får større heider enn huset han byggjer .
Eit hus må alltid vera bygd av nokon , men den som har bygd alt , det er Gud .
Moses var trufast som tenar i heile Guds hus . Han skulle vitna om det som ein gong skulle forkynnast .
Men som son er Kristus sett til å styra huset hans . Og vi er hans hus , så sant vi held fast på frimodet og den vona vi er stolte av .
Difor , som Den heilage ande seier : I dag , om de høyrer hans røyst ,
så gjer ikkje hjartet dykkar hardt som under opprøret , den dagen dei utfordra meg i ørkenen .
Der utfordra dei meg , fedrane dykkar , og sette meg på prøve , endå dei hadde sett mine gjerningar
i førti år . Difor fekk eg avsky for denne slekta og sa : Dei fer alltid vill i sitt hjarte , dei kjenner ikkje mine vegar .
Så svor eg i min vreide : Aldri skal dei koma inn til mi kvile ! I dag , om de høyrer hans røyst , så gjer ikkje hjartet dykkar hardt , som under opprøret ,








Lat oss difor vera på vakt så det ikkje skal visa seg at nokon av dykk blir liggjande etter , sidan lovnaden om å få koma inn til Guds kvile enno gjeld .
For den gode bodskapen er forkynt både for oss og for dei . Men ordet dei høyrde , vart til inga nytte , fordi dei ikkje vart eitt i trua saman med dei som høyrde det .
Og det er vi som trur , som går inn til kvila . For han sa : Så svor eg i min vreide : Aldri skal dei koma inn til mi kvile ! I dag , om de høyrer hans røyst , så gjer ikkje hjartet dykkar hardt .








For Guds ord er levande og verksamt . Det er skarpare enn noko tvieggja sverd og trengjer igjennom til det kløyver sjel og ånd , merg og bein , og dømmer dei tankar og planar som bur i hjartet .
Ingen skapning er løynd for han . Alt ligg ope og nake for auga på han som vi skal gjera rekneskap for .
Sidan vi no har ein stor øvsteprest som har gått inn gjennom himlane , Jesus , Guds Son , så lat oss halda fast på vedkjenninga !
For vi har ikkje ein øvsteprest som ikkje kan lida med oss i vår vanmakt , men ein som er prøvd i alt på same måten som vi , men utan synd .
Lat oss difor stiga fram for nådens kongsstol med frimod , så vi kan finna miskunn og finna nåde som gjev hjelp i rette tid .
Ein øvsteprest blir alltid vald ut blant menneske og innsett til å gjera teneste for menneske framfor Gud . Han skal bera fram gåver og offer for synder .
Han kan vera mild mot dei som uvitande fer vill , fordi han òg er veik
og difor må bera fram syndoffer for seg sjølv og ikkje berre for folket .
Ingen tek seg sjølv den æra , men han blir kalla av Gud , slik som Aron .
Så har heller ikkje Kristus teke seg den æra å vera øvsteprest . Han fekk henne av Gud , som sa til han : Du er Son min , eg har fødd deg i dag . Du skal til evig tid vera prest av same slag som Melkisedek .





Om dette har vi mykje å seia , men det er vanskeleg å forklara sidan de har vorte så likesæle med å høyra .
Etter så lang tid burde de sjølve vore lærarar , men de treng nokon som på nytt lærer dykk det første og grunnleggjande i Guds ord . De har vorte slike som treng mjølk , ikkje fast føde .
For den som lever av mjølk , er eit spedbarn og skjønar seg ikkje på bodskapen om rettferd .
Men fast føde er for dei fullvaksne , dei som ved å bruka sansane har øvd dei opp til å skilja mellom godt og vondt .

Difor må vi gå vidare frå det første vi lærte om Kristus , fram mot full mogning . Vi vil ikkje på nytt leggja grunnvollen med omvending frå døde gjerningar og tru på Gud ,
med undervising om reinsingsbad og handspålegging , om oppstoda frå dei døde og om evig dom .
Slik skal vi gå vidare , om Gud vil .
Når nokon ein gong har vorte opplyst og har smaka den himmelske gåva og fått del i Den heilage ande ,
har smaka Guds gode ord og kreftene frå den komande verda ,
og så fell frå , då er det umogleg at dei igjen kan fornyast til omvending . Dei krossfester Guds Son på nytt og gjer han til spott .
Når ein åker drikk regnet som stadig fell på han , og ber grøde til nytte for dei som dyrkar han , får han velsigning frå Gud .
Men ber åkeren torn og tistel , er han til inga nytte . Forbanninga er nær , og det endar med at han blir avsvidd .
Men vi har den tru om dykk , de kjære , at det står betre til , og at de er på frelsevegen , endå vi talar som vi gjer .
For Gud er ikkje urettferdig så han gløymer det de har gjort , og den kjærleiken til namnet hans som de har vist med å tena dei heilage , no som før .
Vi ønskjer berre at kvar og ein av dykk heilt til det siste må visa den same iveren etter å vera fullt overtydde i vona .
Då må de ikkje vera likesæle , men etterlikna dei som ved tru og tolmod arvar det som Gud har lova .
Då Gud gav Abraham lovnaden , svor han ved seg sjølv , for han hadde ingen større å sverja ved .
Han sa : « Sanneleg , eg vil velsigna deg rikt og gjera ætta di talrik utan ende . »
Og Abraham venta med tolmod og fekk det Gud hadde lova han .
Menneske sver ved ein som er større , og eiden er ei stadfesting som gjer ende på alle innvendingar .
Gud ville gjera det heilt klårt for dei som skulle arva lovnaden , kor urokkeleg hans avgjerd var ; difor gjekk han god for det med eid .
Med lovnad og eid , to ting som ikkje kan endrast – og Gud kan ikkje lyga – skulle vi ha ei sterk trøyst , vi som har gripe den vona som ligg framfor oss og såleis søkt redning .
Denne vona er eit trygt og fast anker for sjela . Det når innanfor forhenget ,
dit Jesus har gått i førevegen for oss , han som til evig tid har vorte øvsteprest av same slag som Melkisedek .
Denne Melkisedek var konge i Salem og prest for Gud , Den høgste . Han kom og møtte Abraham og velsigna han då Abraham kom att etter sigeren over kongane ,
og Abraham gav han tiend av alt . Han er for det første Melkisedek , namnet tyder « rettferds konge » , dernest er han konge i Salem , det vil seia fredens konge .
Han er utan far og utan mor og har inga ættetavle . Dagane hans har inga byrjing og livet hans ingen ende . Slik er han lik Guds Son ; han er og blir prest for alltid .
Legg merke til kor stor han er , denne mannen som Abraham , patriarken , gav tiend av det beste krigsbyttet .
Dei av Levis søner som blir prestar , skal etter lova ta tiend av folket , det vil seia av sine eigne sysken , sjølv om dei stammar frå Abraham .
Men Melkisedek , som ikkje er av deira ætt , tok tiend av Abraham og velsigna han som hadde fått Guds lovnader .
No kan ingen nekta for at det er den mindre som blir velsigna av den større .
Elles er det dødelege menneske som tek tiend , men her er det ein som får det vitnemålet at han lever .
Ja , i og med Abraham har Levi , han som elles tek tiend , på sett og vis sjølv gjeve tiend .
For enno ufødd var han i sin stamfar då Melkisedek gjekk til møtes med han .
Dersom ein kunne nå det fullkomne gjennom det levittiske prestedømet , som folket var bunde til ved lova , kvifor måtte det då koma ein prest av eit anna slag , ein som blir kalla prest av same slag som Melkisedek og ikkje som Aron ?
Men når prestedømet blir endra , er det nødvendig at lova òg blir endra .
For han som det her er tale om , høyrde til ein annan stamme , og ingen frå den stammen har gjort teneste ved altaret .
Det er velkjent at vår Herre stammar frå Juda , og Moses har aldri sagt noko om prestar frå den stammen .
Alt dette blir endå klårare når det stig fram ein annan prest , ein som er lik Melkisedek .
Han har ikkje vorte prest gjennom ei lov som krev ei bestemt avstamming , men gjennom krafta i eit uforgjengeleg liv .
Han får då dette vitnemålet : Du skal til evig tid vera prest av same slag som Melkisedek .


Dette har ikkje hendt utan at eid vart gjeven . Dei andre vart prestar utan eid ,
men denne vart innsett med eid av Gud , som seier : Herren har svore og angrar det ikkje : Du skal til evig tid vera prest .

Dessutan har det vore fleire slike prestar , for døden hindra dei i å halda fram .
Men Jesus har eit prestedøme som ikkje tek ende , fordi han er og blir til evig tid .
Difor kan han òg fullt og heilt frelsa dei som kjem til Gud ved han , sidan han alltid lever og går i forbøn for dei .
Ja , ein slik øvsteprest var det vi trong : heilag , utan vondskap , rein , skild frå syndarar og opphøgd over himlane .
Han treng ikkje , som andre øvsteprestar , bera fram offer kvar dag , først for sine eigne synder og så for syndene til folket . For offeret bar han fram éin gong for alle då han ofra seg sjølv .
Dei som lova set inn som øvsteprestar , er veike menneske . Men gjennom ordet som vart stadfest med eid , og som kom seinare enn lova , blir Sonen innsett , han som for evig har nådd fram til fullendinga .
Hovudsaka i det vi her talar om , er dette : Ein slik øvsteprest er det vi har , og han har sett seg på høgre sida av Majestetens kongsstol i himmelen .
Der gjer han teneste i heilagdomen , den sanne teltheilagdomen , som er reist av Herren sjølv og ikkje av menneske .
Kvar øvsteprest blir innsett til å bera fram gåver og offer . Difor må Kristus òg ha noko å bera fram .
Viss han hadde vore på jorda no , hadde han ikkje vore prest , for her er det andre som ber fram offergåvene etter lova .
Men dei gjer teneste i ein heilagdom som berre er ei etterlikning og ein skugge av den himmelske . Det ser vi av ordet Moses fekk frå Gud då han skulle reisa teltheilagdomen : « Sjå til at du gjer alt etter det førebiletet som vart vist deg på fjellet . »
Men no har Kristus fått ei mykje høgare presteteneste , sidan han er mellommann for ei pakt som er så mykje betre og kviler på betre lovnader .
Dersom det ikkje hadde vore noko å utsetja på den første pakta , hadde det ikkje vore bruk for ei anna .
Men Gud har noko å utsetja på folket når han seier : Sjå , dagar skal koma , seier Herren , då eg gjer ei ny pakt med Israels hus og Judas hus ,
ikkje som den pakta eg gjorde med fedrane deira den dagen eg tok dei i handa og førte dei ut frå Egypt . For dei vart ikkje ståande i mi pakt , og eg brydde meg ikkje om dei , seier Herren .
Men dette er pakta eg vil gjera med Israels hus i dagar som kjem , seier Herren : Eg vil leggja mine bod i sinnet deira og skriva dei i hjartet deira . Eg skal vera deira Gud , og dei skal vera mitt folk .
Då skal ingen lenger undervisa sin landsmann og sin bror og seia : « Kjenn Herren ! » For dei skal alle kjenna meg , både små og store .
For i nåde vil eg tilgje all uretten deira og ikkje lenger hugsa syndene deira .


Den første pakta hadde òg sine forskrifter om gudsteneste , og ho hadde ein jordisk heilagdom .
Det var reist eit telt . Det fremste rommet blir kalla Det heilage . Der stod lysestaken og bordet og skodebrøda .
Bakom det inste forhenget var det eit anna rom som blir kalla Det høgheilage .
Det hadde eit røykjelsesaltar av gull og paktkista som var kledd med gull over det heile . I kista var det ei gullkrukke med manna , Arons stav som fekk friske skot , og pakttavlene .
Over kista var herlegdomskjerubane ; dei la skuggen sin over soningsstaden . Dette kan vi ikkje gå nærare inn på no .
På denne måten var alt ordna . Det fremste rommet går prestane stadig inn i når dei gjer si teneste .
Men i det andre går øvstepresten inn åleine og berre ein gong om året , og aldri utan blod , som han ber fram for seg sjølv og for dei syndene folket har gjort utan å vita det .
Dermed viser Den heilage ande at vegen inn i heilagdomen ikkje har vorte openberra så lenge det fremste rommet enno står .
Dette er eit bilete på den tid som no er . Dei ber fram gåver og offer som ikkje kan gjera den som dyrkar Gud , fullkomen når det gjeld samvitet .
Liksom forskriftene om mat og drikke og om alle slag reinsingar er dette berre ytre påbod : Dei skulle gjelda fram til tida då den rette ordninga vart innført .
Men Kristus er komen som øvsteprest for alt det gode vi no har . Han har gått gjennom det teltet som er større og meir fullkome , og som ikkje er laga av menneskehand , det vil seia : som ikkje høyrer til denne skapte verda .
Ikkje med blod av bukkar og kalvar , men med sitt eige blod gjekk han inn i heilagdomen éin gong for alle og kjøpte oss fri for evig .
Blodet av bukkar og oksar og oska av ei kvige gjer heilag og rein i det ytre når det blir dynka på dei ureine .
Kor mykje meir skal ikkje då Kristi blod reinsa samvitet vårt frå døde gjerningar , så vi kan tena den levande Gud . For Kristus har i kraft av ein evig Ande bore seg sjølv fram som eit feilfritt offer for Gud .
Difor er Kristus mellommann for ei ny pakt . Han døydde for å kjøpa oss fri frå lovbrota i den første pakta , så dei som er kalla , skal få den evige arven som var lova dei .
Når det ligg føre eit testamente , må det stadfestast at den som har oppretta det , er død .
Testamentet tek til å gjelda først når opphavsmannen døyr ; det gjeld ikkje så lenge han lever .
Difor vart heller ikkje den første pakta oppretta utan blod .
For då Moses hadde kunngjort kvart bod i lova for alt folket , tok han blodet av kalvane og bukkane , saman med vatn , skarlaksraud ull og isop , og dynka både på bokrullen og på alt folket
og sa : « Dette er paktblodet ; denne pakta har Gud fastsett for dykk . »
Like eins dynka han blod på teltet og på alle dei kar som vart nytta i gudstenesta .
Etter lova blir nesten alt reinsa med blod , og utan at blod blir utrent , finst det inga tilgjeving .
Så må dei då reinsast på denne måten , dei jordiske etterlikningane av det som er i himmelen . Men den himmelske heilagdomen må reinsast med betre offer enn desse .
For Kristus gjekk ikkje inn i ein heilagdom som er laga av menneskehand og berre er eit bilete av den sanne heilagdomen . Han gjekk inn i sjølve himmelen og stig no fram for Guds andlet for vår skuld .
Han gjekk heller ikkje inn for å bera fram seg sjølv som offer fleire gonger , slik øvstepresten kvart år går inn i heilagdomen med blod som ikkje er hans eige .
Då måtte han ha lide mange gonger heilt frå verda vart grunnlagd . Men no , ved endetida , har han stige fram éin gong for alle for å ta bort synda med sitt offer .
Slik alle menneske må døy éin gong og sidan koma for dommen ,
slik er òg Kristus ofra éin gong for å bera syndene for dei mange , og så skal han andre gongen koma til syne , ikkje for synda si skuld , men for å frelsa dei som ventar på han .
Lova inneheld berre ein skugge av alt det gode som skulle koma , ikkje det sanne biletet av tinga . Kvart år blir det bore fram offer som alltid er dei same , men med dei maktar ikkje lova å gjera dei som ofrar , fullkomne .
Elles hadde dei vel halde opp med å ofra ? For hadde dei som er med i gudstenesta , vorte reinsa éin gong for alle , hadde dei ikkje lenger vore medvitne om synd .
Men offera er kvart år ei påminning om synd .
For blod frå oksar og bukkar kan umogleg ta bort synder .
Difor seier Kristus når han stig inn i verda : Slaktoffer og offergåve ville du ikkje ha , men ein kropp laga du til meg ;
brennoffer og syndoffer hadde du inga glede i .
Då sa eg : Sjå , her kjem eg for å gjera din vilje , Gud . I bokrullen er det skrive om meg .



Alle prestar står dagleg og gjer teneste og ber gong på gong fram dei same offer , som aldri kan ta bort synder .
Men Jesus har for alltid bore fram eit einaste offer for synder og sett seg ved Guds høgre hand .
No ventar han berre på at fiendane hans skal leggjast ned som skammel for føtene hans .
For med ei einaste offergåve har han for alltid gjort dei som blir helga , fullkomne .
Den heilage ande vitnar òg for oss om dette . For først seier han :
Dette er pakta eg vil gjera med dei i dagar som kjem , seier Herren : Eg vil leggja mine bod i hjartet deira og skriva dei i sinnet deira . Eg vil ikkje lenger hugsa syndene deira og all uretten deira .


Så har vi då , sysken , frimod ved Jesu blod til å gå inn i heilagdomen ,
dit han har innvigd ein ny og levande veg for oss gjennom forhenget , som er kroppen hans .
Og sidan vi har ein så stor prest over Guds hus ,
så lat oss stiga fram med ærleg hjarte og full visse i trua , med hjartet reinsa for vondt samvit og kroppen bada i reint vatn .
Lat oss halda urokkeleg fast på vedkjenninga av vona , for han som gav lovnaden , er trufast .
Og lat oss ha omtanke for kvarandre , så vi oppgløder kvarandre til kjærleik og gode gjerningar .
Lat oss ikkje halda oss borte når forsamlinga vår kjem saman , som nokre har for vane , men lat oss setja mot i kvarandre , og det så mykje meir som de ser at dagen nærmar seg .
Held vi fram med å synda med vitende og vilje etter at vi har lært sanninga å kjenna , då finst det ikkje lenger noko offer for synder .
Frykteleg er det vi då har i vente : Dommen og Guds brennande iver skal fortæra dei som står han imot .
Den som vrakar Moselova , får ikkje miskunn , men må døy etter to eller tre manns vitnemål .
Kor mykje strengare straff synest de ikkje den fortener som har trødd Guds Son under fot , vanhelga paktblodet som han sjølv vart helga med , og spotta nådens Ande ?
For vi kjenner han som har sagt : « Straffa høyrer meg til , eg skal gjengjelda . » Og vidare : « Herren skal dømma folket sitt . »
Det er frykteleg å falla i hendene på den levande Gud !
Men tenk no tilbake på den første tida , den gongen de vart opplyste og sidan heldt ut i dei lidingane de måtte strida med .
Snart vart de hånte og plaga for auga på folk , snart gjorde de sams sak med andre som måtte gå gjennom det same .
De leid med dei som sat i fengsel , og fann dykk med glede i at det de eigde , vart røva frå dykk . For de visste at de eig noko som er betre , og som varer .
Kast ikkje bort frimodet dykkar ! For det gjev stor løn .
De treng tolmod , så de kan gjera Guds vilje og vinna det som er lova .
For enno er det berre ei lita stund , så kjem han som skal koma , og han skal ikkje dryga .
Min rettferdige skal leva ved tru ; men dreg han seg unna , har mi sjel inga glede i han .

Trua er eit pant på det vi vonar , eit prov på det vi ikkje ser .
For trua si fekk dei gamle godt vitnemål .
I tru skjønar vi at verda er skapt ved Guds ord , og at det vi ser , ikkje har vorte til av det synlege .
I tru bar Abel fram for Gud eit betre offer enn Kain . Fordi han trudde , fekk han vitnemål om at han var rettferdig , for Gud vitna om offergåvene hans . Og med si tru talar han enno , sjølv om han er død .
I tru vart Henok bortrykt utan å døy . Ingen såg han meir , for Gud hadde teke han til seg . Før han vart bortrykt , fekk han vitnemål om at han var til glede for Gud .
Utan tru er det umogleg å vera til glede for Gud . For den som stig fram for Gud , må tru at han er til , og at han løner dei som søkjer han .
I tru fekk Noah varsel om det han endå ikkje såg . I gudsfrykt bygde han ei ark og berga huslyden sin . Trua hans vart ein dom over verda , og sjølv vart han arving til den rettferda som trua gjev .
I tru var Abraham lydig då han vart kalla , og drog ut til eit land som han skulle få i arv . Han tok ut endå han ikkje visste kvar han kom .
I tru levde han som framand i det landet Gud hadde lova han . Han budde i telt saman med Isak og Jakob , som var medarvingar til den same lovnaden .
For han venta på byen med dei faste grunnvollane , den som har Gud til byggmeister og skapar .
I tru fekk òg Sara kraft til å grunnleggja ei ætt , endå ho var ufruktbar og for gammal til å få barn . For ho stola på at han som hadde gjeve lovnaden , var trufast .
Frå éin mann , som var utan livskraft , kom det difor ei ætt så talrik som stjernene på himmelen og så tallaus som sanden på havsens strand .
I denne trua døydde alle desse utan å ha fått det som var lova . Dei berre såg det langt borte og helsa det , og dei vedkjende seg at dei var framande og heimlause på jorda .
Dei som talar slik , viser at dei lengtar etter eit fedreland .
Om dei hadde tenkt på det landet dei drog ut frå , hadde dei hatt tid til å venda attende .
Men no er det eit betre land dei lengtar etter : det himmelske . Difor skjemmest ikkje Gud av dei , men vil kallast deira Gud , for han har gjort i stand ein by til dei .
I tru bar Abraham fram Isak som offer då han vart sett på prøve . Sin einaste son var han villig til å ofra , endå han hadde fått lovnadene
og dette hadde vorte sagt til han : « Gjennom Isak skal du få ei ætt som skal kallast di . »
Han rekna med at Gud hadde makt også til å vekkja opp døde . Difor fekk han sonen att – i dette ligg det eit førebilete .
I tru var det Isak velsigna Jakob og Esau med tanke på det som skulle koma .
I tru velsigna Jakob , då han skulle døy , begge sønene til Josef . Og bøygd over toppen på staven sin lovprisa han og tilbad .
I tru tala Josef då han låg på det siste , om Israelsfolket og deira utgang frå Egypt , og han gav påbod om kva dei skulle gjera med knoklane hans .
I tru gøymde foreldra til Moses den nyfødde guten i tre månader . For dei såg at det var eit vakkert barn , og lét seg ikkje skremma av kongens bod .
I tru nekta Moses , då han vart stor , å kallast dotterson til farao .
Han ville heller lida vondt saman med Guds folk enn å nyta synda ei kort tid .
Å lida vanære for Kristi skuld heldt han for ein større rikdom enn skattane i Egypt , for han såg fram til løna .
I tru drog han bort frå Egypt utan å ottast kongens vreide . Han heldt ut , for det var som om han såg den usynlege .
I tru heldt han påske og strauk blodet på dørkarmane , så øydeleggjaren ikkje skulle røra dei førstefødde hos israelittane .
I tru gjekk dei gjennom Raudehavet som over tørt land , men då egyptarane freista det same , drukna dei .
Ved tru fall Jerikos murar då folket hadde gått rundt dei i sju dagar .
I tru vart Rahab , ho som var prostituert , berga så ho ikkje mista livet saman med dei ulydige , for med fred hadde ho teke imot dei som kom for å speida ut landet .
Og kva meir skal eg nemna ? Tida strekk ikkje til om eg skal fortelja om Gideon , Barak , Samson og Jefta , om David , Samuel og profetane .
Ved tru vann dei over kongerike , heldt oppe retten , fekk lovnader oppfylte , lukka gapet på løver ,
sløkte veldig eld , slapp unna bitande sverd , gjekk frå vanmakt til styrke , vart sterke i krig og slo fiendehærar på flukt .
Kvinner fekk tilbake sine døde ; dei hadde stått opp . Nokre vart torturerte og sa nei til å bli kjøpte fri , for dei ville heller nå fram til ei betre oppstode .
Andre laut tola spott og piskeslag , ja , til og med lenkjer og fengsel .
Nokre vart steina , saga i to eller drepne med sverd . Andre måtte gå omkring i saueskinn og geiteskinn , i naud , forfølgde og mishandla .
Verda var dei ikkje verdig , og dei måtte flakka omkring i øydemarker og fjell og halda til i grotter og hòler .
Alle desse fekk godt vitnemål for si tru , men dei opplevde ikkje å få det som var lova .
Gud såg føre seg noko som er betre for oss : at dei ikkje skulle nå fram til fullendinga utan oss .
Difor , når vi har så stor ei sky av vitne kring oss , så lat oss leggja av alt som tyngjer , og synda som heng så fast ved oss , og halda ut i det løpet som ligg framfor oss ,
med blikket fest på Jesus , trua sin opphavsmann og fullendar . For å få den gleda som venta , heldt han ut på krossen utan å bry seg om skamma , og han har sett seg på høgre sida av Guds kongsstol .
Ja , tenk på han som heldt ut ein slik motstand frå syndarar , så de ikkje trøytnar og blir motlause .
I striden mot synda har de enno ikkje gjort slik motstand at det har kosta blod .
Har de gløymt den formaninga som talar til dykk som til born : Son min , forakt det ikkje når Herren viser deg til rette , mist ikkje motet når han refsar .
For den Herren elskar , viser han til rette , og han straffar kvar son han tek seg av .





Difor , styrk dei hangande hender og dei skjelvande kne !
Lat føtene gå på beine vegar ,
Jag etter fred med alle , og etter helging , for utan helging skal ingen sjå Herren .
Sjå til at ikkje nokon går bort frå Guds nåde ! Lat inga beisk rot få veksa opp og gjera skade så mange blir forgifta .
Sjå til at ingen driv hor eller lever gudlaust som Esau , han som selde førstefødselsretten sin for eit einaste måltid mat .
De veit at han sidan vart bortvist då han ønskte å få velsigninga . Det var ikkje mogleg å venda om , endå han bad med tårer .
De er ikkje komne til eit fjell de kan ta og kjenna på , ikkje til logande eld , til skyer , mørker og storm ,
ikkje til gjallande horn og ei røyst som tala slik at dei som høyrde på , bad om å bli sparte for å høyra meir .
For dei kunne ikkje tola det påbodet som vart gjeve : Om så eit dyr rører ved fjellet , skal det steinast .
Ja , så skremmande var synet at Moses sa : « Eg er så redd at eg skjelv . »
Nei , de er komne til Sion-fjellet , til den levande Guds by , det himmelske Jerusalem , til dei mange tusen englar , til ei høgtidsfeiring ,
til forsamlinga av dei førstefødde som er oppskrivne i himmelen . De er komne til ein dommar som er Gud for alle , til åndene åt dei rettferdige som har nådd fullendinga ,
til Jesus , mellommannen for ei ny pakt , og til reinsingsblodet som talar sterkare enn Abels blod .
Sjå til at de ikkje viser frå dykk han som talar ! Dei som viste frå seg han som tala guddomsord her på jorda , kom ikkje unna . Endå mindre skal vi koma unna om vi vender oss bort frå han som talar frå himmelen .
Den gongen fekk røysta hans jorda til å skjelva . Men no har han lova : Endå ein gong vil eg rista ikkje berre jorda , men himmelen med .
Her står det : « endå ein gong » . Dette viser at det som kan rokkast fordi det er skapt , skal skiftast ut , så det som ikkje kan rokkast , skal bli ståande .
Sidan vi får eit urokkeleg rike , så lat oss vera takksame og slik tena Gud med gudsfrykt og ærefrykt , til glede for Gud .
For vår Gud er ein fortærande eld .
Hald syskenkjærleiken levande !
Gløym ikkje å vera gjestfrie , for på den måten har somme hatt englar til gjester utan å vita det .
Kom i hug dei som sit i fengsel , som om de sat i lenkjer saman med dei . Og tenk på dei som blir mishandla , som om det gjaldt dykkar eigen kropp .
Lat ekteskapet haldast i ære av alle , og lat ikkje ektesenga skitnast til . For Gud vil dømma dei som driv hor eller bryt ekteskapet .
Lat ikkje kjærleik til pengar styra livet , men ver fornøgde med det de har . For Gud har sagt : Eg sviktar deg ikkje og går ikkje frå deg .
Difor kan vi vera ved godt mot og seia : Herren er min hjelpar , eg er ikkje redd . Kva kan menneske gjera meg ?
Kom i hug leiarane dykkar , dei som tala Guds ord til dykk . Tenk på livet deira og utgangen det fekk , og ta deira tru til føredøme !
Jesus Kristus er i går og i dag den same , ja , til evig tid .
Lat dykk ikkje riva med av allslags framande lærdomar . Det er godt at hjartet blir styrkt ved nåden , ikkje ved bestemte slag mat , for dei som følgjer slike reglar , har aldri hatt nytte av det .
Vi har eit altar , og dei som gjer teneste i teltheilagdomen , har ikkje rett til å eta frå det .
Øvstepresten ber blodet frå offerdyra inn i heilagdomen til soning for synd , men kroppane blir oppbrende utanfor leiren .
Difor leid Jesus òg utanfor porten , så han kunne helga folket med sitt eige blod .
Lat oss då gå ut til han utanfor leiren og bera hans vanære .
For her på jorda har vi ingen by som varer ; vi lengtar etter den som skal koma .
Lat oss då ved han alltid bera fram for Gud vår lovprising som offer , det vil seia frukta av lepper som vedkjenner hans namn .
Men gløym ikkje å gjera godt og dela med andre . For slike offer er til glede for Gud .
Ver lydige mot leiarane dykkar og rett dykk etter dei ! For dei vaker over sjelene dykkar og skal ein gong gjera rekneskap . Sjå til at dei kan gjera det med glede , utan å sukka . Elles blir det ikkje til gagn for dykk .
Be for oss ! Vi veit at vi har eit godt samvit , for vi vil gjerne fara rett fram på alle måtar .
Eg bed dykk om forbøn , aller mest for at de så mykje snarare kan få meg tilbake .
Fredens Gud , han som i kraft av blodet frå ei evig pakt førte den store hyrdingen for sauene , vår Herre Jesus Kristus , opp frå dei døde ,
må han utrusta dykk med alt godt , så de kan gjera hans vilje . Ja , måtte han ved Jesus Kristus skapa i oss det som er godt i hans auge . Han vere ære i all æve ! Amen .
Eg bed dykk , sysken , ta vel imot desse orda til formaning og trøyst , sjølv om eg måtte skriva så stutt til dykk .
De skal vita at Timoteus , bror vår , er frigjeven . Kjem han snart , skal eg sjå dykk saman med han .
Hels alle leiarane dykkar og alle dei heilage ! Dei frå Italia sender si helsing .
Nåden vere med dykk alle !

Jakob , Guds og Herren Jesu Kristi tenar , sender si helsing til dei tolv stammane som er spreidde omkring i framande land .
Hald det berre for ei glede , sysken , når de møter alle slags prøvingar ;
for de veit at når trua blir prøvd , lærer de tolmod .
Men tolmodet må visa seg i fullkomen gjerning , så de kan vera fullkomne og heile , utan nokon mangel .
Men om nokon av dykk manglar visdom , skal han be til Gud , som villig og utan å klandra gjev til alle , og han skal få .
Men han må be i tru , utan å tvila . For den som tvilar , liknar ei bølgje på havet som blir driven omkring og kasta hit og dit av vinden .
Ikkje må eit slikt menneske venta å få noko av Herren ,
tvihuga som det er og ustøtt i all si ferd .
Ein bror som står lågt i rang , skal vera stolt av kor høgt han blir sett ,
og ein rikmann skal vera stolt av kor lågt han blir sett , for som blomen i graset skal han forgå .
Sola stig og brenn , graset visnar , blomen fell av , og all hans prakt er borte . På same måten skal den rike visna midt i alt sitt strev .
Sælt er det mennesket som held ut i freistingar . Når det har stått si prøve , skal det få livsens sigerskrans , som Gud har lova dei som elskar han .
Ingen som blir freista , må seia : « Det er Gud som freistar meg . » For Gud blir ikkje freista av det vonde , og sjølv freistar han ingen .
Alle blir freista av si eiga vonde lyst , som lokkar og dreg .
Sidan , når lysta er svanger , føder ho synd , og når synda er mogen , føder ho død .
Far ikkje vill , mine kjære sysken !
All god gåve og all fullkomen gåve kjem ovanfrå , frå han som er Far til lysa på himmelen . Hos han er det ikkje forandring eller skiftande skuggar .
Av sin eigen vilje har han fødd oss ved det sanne ordet , så vi skal vera ei førstegrøde av hans skapningar .
Dette må de vita , mine kjære sysken : Kvar og ein skal vera snar til å høyra , men sein til å tala og sein til å bli sint .
For sinne hos eit menneske fører ikkje til det som er rett for Gud .
Legg difor av alt som er ureint , og all slags vondskap , og ta audmjukt imot det ordet som er planta i dykk , det som har kraft til å frelsa sjelene dykkar .
De må gjera det Ordet seier , ikkje berre høyra det . Elles lurer de dykk sjølve .
For den som høyrer Ordet og ikkje gjer det Ordet seier , er lik ein mann som ser på sitt eige andlet i ein spegel :
Han ser på det , går sin veg og gløymer straks korleis han såg ut .
Men den som ser inn i fridomens fullkomne lov og held fram med det , gløymer ikkje det han høyrer , men gjer etter det . Eit slikt menneske skal vera lukkeleg i si gjerning .
Den som meiner at han dyrkar Gud , men ikkje kan tøyma tunga si , narrar seg sjølv , og gudsdyrkinga hans er utan verdi .
Ei rein og feilfri gudsdyrking for Gud , vår Far , er dette : å sjå til enkjer og foreldrelause born i deira naud , og ikkje la seg flekka til av verda .
Mine sysken , de kan ikkje tru på vår Herre Jesus Kristus , herlegdomens Herre , og samtidig gjera forskjell på folk .
Set at det kjem to menn inn i forsamlinga dykkar – den eine i staselege klede og med gullring på fingeren , den andre fattig og i skitne klede .
Då legg de merke til han i dei staselege kleda og seier : « Kom hit og finn deg ein god plass ! » Men til den fattige seier de : « Du kan stå der ! » eller : « Set deg her ved føtene mine ! »
Har de ikkje då skapt eit skilje mellom dykk ? Har de ikkje vorte dommarar med vonde tankar ?
Høyr no , mine kjære sysken : Har ikkje Gud valt ut dei fattige i verda til å vera rike i trua og til å arva det riket han har lova dei som elskar han ?
Men de har forakta den fattige ! Er det ikkje dei rike som undertrykkjer dykk og dreg dykk fram for domstolen ?
Er det ikkje dei som spottar det gode namnet som er nemnt over dykk ?
Dersom de oppfyller den kongelege lov i Skrifta : Du skal elska nesten din som deg sjølv , då gjer de rett .
Men gjer de forskjell på folk , då syndar de , og lova klagar dykk som lovbrytarar .
For den som held heile lova , men snublar i eit einaste bod , han har gjort seg skuldig i brot på dei alle .
For han som sa : Du skal ikkje bryta ekteskapet , han sa òg : Du skal ikkje slå i hel . Om du då ikkje bryt ekteskapet , men slår i hel , så har du vorte ein lovbrytar .
Etter fridomens lov skal de dømmast , etter den skal de tala og handla .
For dommen skal vera utan miskunn mot den som ikkje har vist miskunn . Men miskunn sigrar over dommen .
Kva hjelper det , sysken , om nokon seier at han har tru , når han ikkje har gjerningar ? Kan vel trua frelsa han ?
Set at ein bror eller ei syster ikkje har klede og manglar mat for dagen ,
kva hjelper det då om ein av dykk seier til dei : « Gå med fred , varm dykk og et dykk mette ! » utan å gje dei det kroppen treng ?
På same måten er det med trua : i seg sjølv , utan gjerningar , er ho død .
Kanskje vil nokon seia : « Du har tru , eg har gjerningar . » Vis meg di tru utan gjerningar , så skal eg ut frå gjerningane visa deg mi tru .
Du trur at Gud er éin ? Det gjer du rett i . Dei vonde åndene trur det same – og skjelv !
Vil du ikkje skjøna , du tankelause menneske , at tru utan gjerningar er til inga nytte ?
Var det ikkje på grunn av gjerningar at Abraham , far vår , vart rekna som rettferdig då han bar fram Isak , son sin , som offer på altaret ?
Slik kan du sjå at trua verka saman med gjerningane hans , og gjennom gjerningane vart trua fullenda .
På den måten vart dette skriftordet oppfylt : Abraham trudde Gud , og difor rekna Gud han som rettferdig , og han vart kalla « Guds ven » .
Der ser de at eit menneske blir rekna som rettferdig på grunn av gjerningar og ikkje berre ved tru .
På same måten var det med Rahab , ho som var prostituert : Vart ikkje ho rekna som rettferdig på grunn av gjerningar , fordi ho tok imot utsendingane og sleppte dei ut ein annan veg ?
For liksom kroppen er død utan ånd , er trua død utan gjerningar .
Mine brør , ikkje mange av dykk bør bli lærarar , for de veit at vi lærarar skal få ein strengare dom .
Alle snublar vi ofte . Den som ikkje snublar og feilar i det han seier , er fullkomen , i stand til å halda heile kroppen i taumar .
Vi legg beksel i munnen på hesten så han skal lystra oss , og då kan vi styra heile hesten .
Ja , til og med store skip som blir drivne av sterke vindar , kan styrast med eit lite ror dit styrmannen vil .
På same måten er det med tunga : Ho er ein liten kroppsdel , men ho kan skryta av si store makt . Ja , ein liten eld kan setja den største skog i brann !
Men tunga er òg ein eld , ho er ei verd av vondskap mellom lemene våre . Ho smittar heile kroppen og set livshjulet i brann , og blir sjølv sett i brann av helvete .
Alt i naturen , både ville dyr og fuglar , krypdyr og fiskar , kan temjast og har vorte tamde av mennesket , som sjølv er ein del av naturen .
Men tunga kan ikkje noko menneske temja , rastlaus og vond som ho er , full av drepande gift .
Med henne lovprisar vi Herren vår Far , og med henne forbannar vi menneska som er skapte i Guds bilete .
Frå same munnen kjem det både lovprising og forbanning . Slik må det ikkje vera , mine sysken !
Kan det vel strøyma både friskt og bittert vatn frå same kjelda ?
Sysken , kan eit fikentre bera oliven eller ein vinstokk bera fiken ? Like lite kan ei salt kjelde gje ferskt vatn .
Er nokon av dykk vis og vitug , då skal han syna det i gjerning , i eit rett liv som har vorte audmjukt gjennom visdom .
Men ber de bitter misunning og sjølvhevding i hjartet , då må de ikkje skryta og lyga mot sanninga .
Den slags visdom kjem ikkje ovanfrå , men er jordisk og sjeleleg , ja , demonisk .
For der misunning og sjølvhevding rår , der er det ugreie og alt det som vondt er .
Men visdomen ovanfrå er først og fremst rein . Dessutan elskar han fred og er forsonleg og føyeleg , rik på miskunn og gode frukter , upartisk og utan hykleri .
Rettferda er ei frukt som blir sådd i fred og veks fram for dei som skaper fred .
Kvar kjem han frå , all denne striden og ufreden blant dykk ? Er det ikkje frå lystene som fører krig i lemene dykkar ?
De vil ha , men får ikkje ; de drep og misunner , men oppnår ingen ting . De lever i strid og ufred . De har ikkje , fordi de ikkje bed .
De bed , men får ikkje , fordi de bed gale . De vil sløsa det bort i nyting .
De trulause ! Veit de ikkje at venskap med verda er fiendskap mot Gud ? Den som vil ha verda til ven , blir Guds fiende .
Eller meiner de at det er tomme ord når Skrifta seier : Med brennande iver gjer Gud krav på den ånda han har late bu i oss ?
Men nåden han gjev , er endå større . Difor heiter det : Gud står dei stolte imot , men dei audmjuke gjev han nåde .




De må ikkje baktala kvarandre , sysken ! Den som baktalar ein bror eller dømmer ein bror , han baktalar lova og dømmer lova . Men dersom du dømmer lova , då gjer du ikkje det lova seier , men gjer deg til dommar over lova .
Det er éin som er lovgjevar og dommar , han som har makt både til å frelsa og til å øydeleggja . Men kven er du som dømmer nesten din ?
Og no , de som seier : « I dag eller i morgon fer vi til den eller den byen og er der eit år , driv handel og tener pengar » –
og så veit de ikkje eingong korleis livet dykkar blir i morgon ! For de er røyk – synleg ei lita stund , og så borte .
De skulle heller seia : « Om Herren vil , får vi leva og kan gjera det eine eller det andre . »
Men no er de hovmodige og rosar dykk sjølve . All slik ros er av det vonde .
Den som veit kva godt han burde gjera , men ikkje gjer det , han gjer seg skuldig i synd .
Og no , de rike ! Gråt og jamra over all den ulukke som ventar dykk !
Rikdomen dykkar har rotna , og kleda er mølletne ;
gullet og sølvet er rusta bort , og rusta skal vitna mot dykk og eta kroppen dykkar som eld . De har samla dykk skattar i endetida !
Men høyr : Ho ropar høgt , den løna de heldt att frå arbeidarane som skar åkrane dykkar , og klageropet frå dei som haustar inn , har nådd fram til Herren Sebaots øyre .
I luksus og overflod har de levd på jorda og gjort hjarta dykkar feite til slaktedagen .
Den rettferdige har de dømt og drepe , og ingen gjer motstand mot dykk .
Ver då tolmodige , sysken , til Herren kjem ! Ein bonde må venta på den dyrebare grøda frå jorda og vera tolmodig til både haustregnet og vårregnet har falle .
Slik må de òg vera tolmodige og gjera hjarta sterke , for Herren kjem snart .
Klag ikkje på kvarandre , sysken , så de ikkje skal bli dømde . Sjå , dommaren står framfor døra .
Ta profetane til føredøme , sysken , dei som tala i Herrens namn . Dei heldt tolmodig ut når dei måtte lida vondt .
Ja , alle som held ut , prisar vi sæle ! De har høyrt korleis Job heldt ut , og har sett kva ende Herren lét han få . For Herren er rik på medkjensle og miskunn .
Framfor alt må de ikkje sverja , mine sysken , verken ved himmelen eller jorda eller ved noko anna . Lat eit ja vera ja og eit nei vera nei , så de ikkje skal koma under dommen !
Er det nokon av dykk som har det vondt ? Då skal han be . Er nokon ved godt mot ? Då skal han syngja lovsongar .
Er nokon av dykk sjuk , skal han kalla til seg dei eldste i forsamlinga , og dei skal be over han og salva han med olje i Herrens namn .
Og bøna som er boren fram i tru , skal berga den sjuke , og Herren skal reisa han opp . Og har han gjort synder , skal han få dei tilgjevne .
Vedkjenn då syndene for kvarandre og be for kvarandre , så de kan bli lækte . Bøna frå eit rettferdig menneske verkar med stor kraft .
Elia var eit menneske under same kår som vi . Han bad inderleg at det ikkje skulle regna , og i tre år og seks månader fall det ikkje regn på jorda .
Så bad han på nytt , og himmelen gav regn , og jorda bar atter si grøde .
Mine sysken ! Om ein av dykk forvillar seg bort frå sanninga og ein annan får han til å venda om ,
då skal de vita : Den som får ein syndar til å venda om frå sine forvilla vegar , bergar sjela hans frå døden og løyner ei mengd med synder .

Peter , Jesu Kristi apostel , helsar dei utvalde som lever som framande , spreidde omkring i Pontos , Galatia , Kappadokia , Asia og Bitynia .
De er utvalde slik Gud , vår Far , på førehand hadde fastsett , og ved Anden vigde til å vera lydige og til å bli reinsa ved Jesu Kristi blod . Nåde og fred vere med dykk i rikt mål !
Lova vere Gud , vår Herre Jesu Kristi Far , han som i si store miskunn har fødd oss på nytt til ei levande von ved Jesu Kristi oppstode frå dei døde !
Han har fødd oss til ein arv som aldri forgår , aldri blir skitna til og aldri visnar . Denne arven er gøymd i himmelen for dykk ,
de som i Guds kraft blir haldne oppe ved tru så de når fram til frelsa . Ho ligg alt ferdig til å bli openberra i den siste tid .
Difor kan de jubla av glede , sjølv om de no ei lita stund , om så må vera , har det tungt i mange slags prøvingar .
Slik blir trua dykkar prøvd . For når til og med forgjengeleg gull må prøvast i eld , då må òg trua prøvast , den som er så mykje meir verd , så ho kan bli til pris og herlegdom og ære for dykk når Jesus Kristus openberrar seg .
Han elskar de , endå de ikkje har sett han ; han trur de på , endå de no ikkje ser han . Og de jublar og er fylte av ei glede så herleg at ho ikkje kan tolkast med ord ,
for de skal nå målet for trua : frelse for sjelene dykkar .
Denne frelsa var det profetane søkte etter og ville utforska då dei profeterte om den nåden de skulle få .
Dei freista å finna ut kva tid Kristi Ande , som var i dei , viste fram til , og korleis den tida skulle vera . For Anden vitna om Kristi lidingar og den herlegdomen som sidan skulle koma .
Det vart openberra for dei at det ikkje var seg sjølve , men dykk dei tente med bodskapen sin . Og denne bodskapen har de no fått høyra av dei som forkynte evangeliet for dykk ved Den heilage ande , som er send frå himmelen . Dette er noko som til og med englar lengtar etter å sjå inn i .
Spenn då beltet om livet , ver vakne og budde i tanke og sinn ! Set håpet fullt og fast til nåden de skal få når Jesus Kristus openberrar seg .
Som lydige born skal de ikkje lenger følgja dei lystene de levde etter den tid de var uvitande .
Han som kalla dykk , er heilag . Slik skal de òg vera heilage i all dykkar ferd .
For det står skrive : De skal vera heilage , for eg er heilag .
De påkallar Gud som far , han som ikkje gjer forskjell på folk , men dømmer kvar og ein etter det han har gjort . Då må de òg leva i gudsfrykt den tid de er her som framande .
De veit at det ikkje var med forgjengelege ting som sølv eller gull de vart frikjøpte frå det tomme livet de overtok frå fedrane ,
det var med Kristi dyre blod , blodet av eit lam utan feil og lyte .
Han var utpeika til dette før verda vart grunnlagd , og for dykkar skuld har han vorte openberra no i dei siste tider .
Ved han er de komne til tru på Gud , som vekte Kristus opp frå dei døde og gav han herlegdom . Difor er trua dykkar òg von til Gud . alle menneske er som gras og all deira prakt som blomen i graset . Graset visnar , og blomen fell av ,



men Herrens ord varer til evig tid .

Legg difor av all vondskap , svik og hykleri , misunning og baktale ,
og lengta som nyfødde born etter den reine mjølka som ordet er , så de kan veksa ved den til frelse .
For de har smaka at Herren er god .
Kom til han , den levande steinen , som vart vraka av menneske , men som er utvald og kosteleg for Gud .
Ver de òg levande steinar . Bli oppbygde til eit åndeleg hus , til eit heilagt presteskap , og ber fram åndelege offer , som Gud tek imot med glede , ved Jesus Kristus .
For det heiter i Skrifta : Sjå , på Sion legg eg ein hjørnestein , utvald og kosteleg ; den som trur på han , skal ikkje bli til skamme . har steinen som bygningsmennene vraka , vorte hjørnestein ,

ein snublestein og eit berg til fall .
Men de er ei utvald ætt , eit kongeleg presteskap , eit heilagt folk , eit folk som Gud har vunne så de skal forkynna hans storverk , han som kalla dykk frå mørkret og inn i sitt underfulle lys .
De som før ikkje var eit folk , er no Guds folk . De som før ikkje fann miskunn , har no funne miskunn .
Eg legg dykk på hjartet , mine kjære , de som er framande og utlendingar i verda , at de skal sky lystene i dykkar kjøt og blod som fører krig mot sjela .
Lev rett mellom heidningane , så dei som baktalar dykk og kallar dykk vonde menneske , kan sjå dei gode gjerningane dykkar og prisa Gud den dagen han kjem .
For Herrens skuld skal de underordna dykk all styresmakt blant menneske , anten det er keisaren , den øvste ,
eller landshovdingane , som han har sendt for å straffa dei som gjer vondt , og rosa dei som gjer godt .
For det er Guds vilje at de skal gjera det gode og slik stogga munnen på uforstandige og uvitande menneske .
De er frie . Bruk berre ikkje fridomen som påskot til å gjera vondt , men til å tena Gud .
De skal visa alle ære , elska syskenfellesskapet , ottast Gud og æra keisaren .
De tenestefolk skal vera underordna herrane dykkar og ha ærefrykt for dei , ikkje berre dei gode og milde , men dei urimelege òg .
For det er godt om nokon finn seg i ufortent liding fordi samvitet er bunde til Gud .
Om de toler straff når de har gjort noko gale , er det noko å skryta av ? Men om de toler lidingar når de gjer det rette , då er det godt i Guds auge .
Det var dette de vart kalla til . For Kristus leid for dykk og gav dykk eit førebilete , så de skulle følgja i hans fotspor .
Han gjorde inga synd , og det fanst ikkje svik i hans munn .
Han svara ikkje med hån når han vart hånt , han truga ikkje når han leid , men overlét si sak til han som dømmer rettferdig .
På sin eigen kropp bar han syndene våre opp på treet , så vi skulle døy bort frå syndene og leva for rettferda , og ved hans sår vart de lækte .
De var som sauer som hadde gått seg vill , men no har de vendt om til han som er hyrding og tilsynsmann for sjelene dykkar .

På same måten skal de kvinner vera mennene dykkar underordna . Slik kan dei mennene som ikkje vil tru på Ordet , bli vunne – ikkje med ord , men med det livet kona lever ,
når dei ser dykkar reine ferd i gudsfrykt .
Lat ikkje ytre stas , som hårflettingar , gullkjeder eller fine klede , vera dykkar pryd ,
men hjartet , det løynde mennesket med si milde og rolege ånd , som er uforgjengeleg og dyrebar for Gud .
For slik prydde dei heilage kvinnene seg før i tida , dei som sette si lit til Gud . Dei var underordna mennene sine ,
liksom Sara var lydig mot Abraham og kalla han herre . Og de har vorte hennar døtrer når de gjer det gode og ikkje lèt noko skremma dykk .
Like eins de menn : Vis omtanke i samlivet med kvinna , som er den veikaste av dykk . Vis henne ære , for saman skal de arva nåden og livet . Gjer dette , så bønene dykkar ikkje blir hindra .
Og til slutt eit ord til dykk alle : Ver samstemde , vis medkjensle og syskenkjærleik , ver miskunnsame og audmjuke .
Løn ikkje vondt med vondt eller hån med hån . Nei , velsign heller , for de er kalla til å arva velsigning .
Den som vil elska livet og sjå gode dagar , må halda tunga frå det som er vondt , og leppene borte frå svikefull tale .
Han må venda seg bort frå det vonde og gjera det gode , søkja fred og jaga etter fred .
For Herrens auge følgjer dei rettferdige , og hans øyre høyrer deira bøn . Men Herrens andlet er vendt mot dei som gjer det vonde .





For Kristus sjølv leid for synder , éin gong for alle , den rettferdige for urettferdige , for å føra dykk fram til Gud . Med kroppen døydde han , men ved Anden vart han gjord levande ,
og slik gjekk han bort og forkynte for åndene som var i fangenskap .



Når Kristus no har lide i kroppen , skal de væpna dykk med denne tanken : Den som har lide i kroppen , har gjort seg ferdig med synda .
Difor skal du ikkje lenger leva etter menneskelege lyster , men etter Guds vilje den stunda du har att å leva i kroppen .
Det er nok at de tidlegare har levd slik heidningane vil , i skamløyse og lyst , i festing , drikk og svir og i avskyeleg avgudsdyrking .
No undrar dei seg over at de ikkje lenger kastar dykk ut i denne straumen av utskeiingar saman med dei , og dei spottar dykk .
Men dei skal gjera rekneskap for han som står ferdig til å dømma levande og døde .
Difor vart evangeliet forkynt for dei døde òg , for at dei som i kroppen vart dømde slik menneske blir dømde , ved Anden skulle leva , slik Gud lever .
Enden på alle ting er nær . Ver difor sindige og edrue , så de kan be .
Og ha framfor alt inderleg kjærleik til kvarandre , for kjærleiken løyner ei mengd med synder .
Ver gjestfrie mot kvarandre utan å klaga .
Ten kvarandre , kvar og ein med den nådegåva han har fått , som gode forvaltarar av Guds mangfaldige nåde .
Den som talar , må tala som Guds ord . Og den som tener , må tena med den styrke Gud gjev . Slik skal Gud i eitt og alt få ære , ved Jesus Kristus . Han tilhøyrer herlegdomen og makta i all æve ! Amen .
Mine kjære ! Undra dykk ikkje over den eldprøva de må igjennom , som om det hende dykk noko uventa .
Men i same mon som de får del i Kristi lidingar , skal de gleda dykk , så de òg kan jubla av glede når han openberrar seg i sin herlegdom .
Sæle er de når dei spottar dykk for Kristi namn skuld , for Guds Ande , herlegdomens Ande , kviler over dykk .
Sjå berre til at ingen av dykk må lida straff som mordar , tjuv eller ugjerningsmann , eller for å ha blanda seg opp i sakene til andre .
Men lid nokon fordi han er ein kristen , skal han ikkje skjemmast , men prisa Gud for dette namnet .
For no er tida komen då dommen skal ta til , og han skal ta til med Guds hus . Men kjem dommen over oss først , kva ende skal så dei få som er ulydige mot Guds evangelium ?
Og er det vanskeleg for den rettferdige å bli frelst , korleis skal det då gå den ugudelege og syndaren ?
Difor skal dei som lid etter Guds vilje , overgje si sjel til den trufaste Skaparen og gjera det gode .
Dei eldste mellom dykk legg eg dette på hjartet , eg som sjølv er ein eldste og eit vitne om Kristi lidingar og har del i den herlegdomen som skal openberrast :
Ver hyrdingar for den Guds flokk som er hos dykk ! Ha tilsyn med flokken , ikkje av tvang , men av fri vilje , så som Gud vil , ikkje for vinning skuld , men av hjartet .
Gjer dykk ikkje til herrar over dei som Gud har gjeve dykk ansvar for , men ver eit føredøme for flokken .
Og når den høgste hyrdingen openberrar seg , skal de få den uvisnelege sigerskransen .
De unge skal underordna dykk dei eldste . Og for kvarandre skal de alle vera kledde i eit audmjukt sinnelag . For Gud står dei stolte imot , men dei audmjuke gjev han nåde .


Ver edrue og vak ! Motstandaren dykkar , djevelen , går omkring som ei brølande løve og leitar etter nokon å sluka .
Stå han imot , faste i trua ! For de veit at syskena dykkar rundt om i verda må gå gjennom dei same lidingane .
Enno må de lida ei lita stund , men all nådes Gud , som ved Kristus har kalla dykk til sin evige herlegdom , han skal utrusta dykk , gje dykk kraft og styrke og grunnfesta dykk .
Han høyrer makta til i all æve . Amen .
Med hjelp frå Silvanus , som eg held for ein påliteleg bror , sender eg dette vesle brevet eg har skrive for å setja mot i dykk og vitna om Guds sanne nåde . I den må de bli ståande .
Syster dykkar i Babylon sender si helsing , ho som er utvald saman med dykk . Det same gjer Markus , son min .
Hels kvarandre med kjærleikens kyss ! Fred vere med dykk , alle som er i Kristus !

Simeon Peter , Jesu Kristi tenar og apostel , helsar dei som har fått den same dyrebare tru som vi gjennom rettferda frå vår Gud og frelsar Jesus Kristus .
Nåde og fred vere med dykk i rikt mål ved at de kjenner Gud og Jesus , vår Herre !
Ja , alt vi treng for å leva i gudsfrykt , har hans guddomlege makt gjeve oss i gåve ved at vi kjenner han som kalla oss ved sin eigen herlegdom og styrke .
Dermed har han gjeve oss dei største og mest dyrebare lovnader . Ved dei skulle de få del i guddomleg natur når de har kome dykk fri frå forfallet , som kjem frå lystene i verda .
Set difor all dykkar iver inn på å la trua gå i følgje med eit rett liv , og det rette livet med innsikt ,
innsikta med måtehald , måtehaldet med tolmod , tolmodet med gudsfrykt ,
gudsfrykta med syskenkjærleik og syskenkjærleiken med kjærleik til alle .
For når alt dette finst hos dykk og får veksa , då blir de ikkje uverksame eller utan frukt , de som kjenner vår Herre Jesus Kristus .
Men har du ikkje dette , er du nærsynt , ja , blind ; du har gløymt at du er reinsa for dine gamle synder .
Difor , sysken , må de setja endå meir inn på å halda fast ved dykkar kall og utveljing . For gjer de dette , skal de aldri falla .
Då skal inngangen til vår Herre og frelsar Jesu Kristi evige rike stå vidopen for dykk .
Difor vil eg alltid minna dykk om dette , endå de kjenner til det og er grunnfeste i den sanninga som har kome til dykk .
Eg meiner at det er rett å halda dykk vakne med slike påminningar , så lenge eg bur i dette teltet .
For eg veit at teltet mitt snart skal takast ned , det har vår Herre Jesus Kristus late meg vita .
Og eg vil gjera alt eg kan for at de alltid skal minnast dette , også etter at eg er gått bort .
For vi følgde ikkje klokt uttenkte mytar då vi kunngjorde for dykk vår Herre Jesu Kristi makt og hans kome . Nei , vi var augnevitne og såg hans guddomlege velde .
For han fekk ære og herlegdom frå Gud , sin Far , den gongen røysta kom til han frå høgste herlegdomen : « Dette er Son min , han som eg elskar , i han har eg mi glede . »
Vi høyrde sjølve denne røysta koma frå himmelen då vi var saman med han på det heilage fjellet .
Difor står profetordet så mykje fastare for oss . Og dette ordet gjer de vel i å halda fast på . Det er ei lampe som skin på ein mørk stad til dagen gryr og morgonstjerna stig opp i hjarta dykkar .
Men framfor alt skal de vita at ingen kan tyda eit profetord i Skrifta på eiga hand .
For aldri vart noko profetord bore fram ved menneskevilje , men drivne av Den heilage ande tala menneske ord frå Gud .

Men det fanst òg falske profetar i folket , og på same måten skal det stå fram falske lærarar mellom dykk . Dei skal lura inn vranglære som fører til undergang , og til og med fornekta Herren som har kjøpt dei fri . Dermed fører dei ein brå undergang over seg sjølve .
Mange kjem til å følgja dei i deira skamlause liv , og for deira skuld blir sanningsvegen spotta .
Dei er grådige og fer med oppdikta ord for å få pengar ut av dykk . Men dei har alt lenge hatt dommen hangande over seg , og undergangen ligg og lurer på dei .
For Gud sparte ikkje englar som hadde synda , men støytte dei ned i avgrunnen , der dei blir haldne i varetekt med lenkjer i mørkret heilt til dommen .
Heller ikkje sparte han den gamle verda . Det var berre Noah , som forkynte rettferd , og sju andre han berga då han lét storflaumen koma over ei verd av ugudelege .
Byane Sodoma og Gomorra la han i oske og dømde dei til undergang ; han gjorde dei til ei åtvaring for dei som seinare ville leva eit ugudeleg liv .
Men han berga den rettferdige Lot , som leid når han såg kor skamlaust dei lovlause levde .
Ja , denne rettferdige mannen , som budde midt imellom dei , pintest dag ut og dag inn i si rettferdige sjel når han såg og høyrde alle deira lovlause gjerningar .
Så veit då Herren å berga dei gudfryktige ut or prøvingar , men dei urettferdige held han i varetekt til straffa på dommens dag ,
først og fremst dei som følgjer dei ureine lystene i sitt kjøt og blod og foraktar Herrens herredøme . Dei er frekke og eigenrådige og spottar dei himmelske maktene utan å skjelva .
Ikkje eingong englar , som står høgare i makt og styrke , kjem med spottande ord når dei ber fram klagemål frå Herren mot slike makter .
Men desse menneska spottar det dei ikkje kjenner . Dei er som vitlause dyr , av naturen bestemte til å bli fanga og gå til grunne . Så skal dei òg gå til grunne i sitt forfall
og lida vondt som løn for sin urett . Det dei likar best , er å svira midt på lyse dagen . Dei er skamflekker til vanære for dykk når dei et saman med dykk og finn si glede i å fylla seg .
Auga deira fråtsar i kvinner som byd seg fram , og dei er umettande på synd . Dei forfører veike sjeler , og hjartet deira har god øving i å skaffa seg vinning . Under forbanning er dei !
For dei har forlate den beine vegen og gått seg vill . Dei følgjer i same spor som Bileam , son til Bosor , han som elska urettmessig vinning .
Men han vart tala til rette for si misgjerning ; eit stumt esel tala med menneskerøyst og hindra profeten i hans vitlause framferd .
Slike menneske er kjelder utan vatn , dei er skodde som driv med vinden . Nattemørkret ventar dei .
For dei talar store ord om det som ingen ting er , og med utskeiingar og lyster som kjem frå vårt kjøt og blod , lokkar dei menneske som nett har kome seg unna dei som fer vill .
Dei lovar fridom , men sjølve er dei slavar av forfallet . Det ein ligg under for , er ein òg slave av .
For når nokon har kome fri frå det ureine i verda og har lært å kjenna vår Herre og frelsar Jesus Kristus , og dei så på nytt lèt seg fanga av det ureine og ligg under for det , då står det verre til enn før .
Det hadde vore betre for dei om dei aldri hadde lært å kjenna rettferds veg , enn at dei først kjende han og så vende seg bort frå det heilage bodet dei hadde fått overlate .
Då har det gått med dei som det heiter så sant i ordtaket : « Hunden snur seg til sitt eige spy » og : « Ikkje før er grisen vaska , så velter han seg i søla » .

Dette er alt det andre brevet eg skriv til dykk , mine kjære . Med desse breva ville eg vekkja dykkar reine sinn ved å minna dykk om
det dei heilage profetane har sagt , og om det bodet dykkar eigne apostlar har frå Herren og Frelsaren .
Først og fremst skal de vita at i dei siste dagar skal det koma folk som følgjer sine eigne lyster , som spottar
og seier : « Kva med lovnaden om at han skal koma att ? Fedrane våre er døde , men alt er som det har vore frå verda vart skapt . »
Dei som seier så , gløymer at det frå eldgammal tid var himlar og ei jord som i kraft av Guds ord vart til av vatn og ved vatn .
Og ved det gjekk verda den gongen under då ho vart overfløymd med vatn .
Men dei himlar og den jord som no er , er i kraft av det same ordet sparte til elden . Dei blir haldne oppe til dommens dag , då dei gudlause skal gå under .
Men ein ting må de ikkje gløyma , mine kjære : For Herren er éin dag som tusen år , og tusen år som éin dag .
Det er ikkje rett , det somme meiner , at Herren er sein med å oppfylla lovnaden . Nei , han er tolmodig med dykk og vil ikkje at nokon skal gå tapt , men at alle skal nå fram til omvending .
Men Herrens dag skal koma som ein tjuv . Då skal himmelen forgå med eit drønn , elementa skal koma i brann og løysa seg opp , og jorda og alle gjerningane som er gjorde på jorda , skal koma fram i lyset .
Når alt skal gå i oppløysing på dette viset , kor heilagt og gudfryktig må de ikkje då leva
medan de ventar på at Guds dag skal koma , og skundar han fram . Då skal himlane løysa seg opp i eld og elementa brenna og smelta .
Men etter hans lovnad ventar vi på ein ny himmel og ei ny jord , der rettferd bur .
Difor , mine kjære : Medan de ventar på dette , må de leggja vinn på å bli ståande for han med fred , utan flekk og lyte .
Og Herrens tolmod skal de sjå som eit høve til frelse . Det same har vår kjære bror Paulus skrive til dykk , ut frå den visdomen han har fått .
Om dette talar han i alle dei brev der han kjem inn på desse spørsmåla . Det er noko der som er vanskeleg å skjøna , og dei ukunnige og veike forvrengjer det , slik dei òg gjer med dei andre skriftene , og det fører til deira eigen undergang .
Sjølv om de alt veit dette , mine kjære , så ta dykk i vare . Lat dykk ikkje riva med og føra vill av dei lovlause , så de mistar fotfestet .
De skal veksa i nåden og i kjennskapen til vår Herre og frelsar Jesus Kristus . Han vere ære , no og til den evige dagen ! Amen .

Det som var frå opphavet , det vi har høyrt , det vi har sett med våre eigne auge , det vi såg og det hendene våre rørte ved , sjølve livsens ord , det forkynner vi .
Og livet vart openberra , vi har sett det og vitnar om det og forkynner for dykk det evige livet . Det var hos Far og vart openberra for oss .
Det vi har sett og høyrt , forkynner vi òg for dykk , så de skal ha fellesskap med oss , vi som har fellesskap med Far og med hans Son , Jesus Kristus .
Og dette skriv vi så gleda vår skal vera fullkomen .
Dette er den bodskapen vi har høyrt av han og forkynner for dykk : Gud er lys ; i han finst det ikkje mørker .
Seier vi at vi har fellesskap med han , men vandrar i mørkret , då lyg vi og følgjer ikkje sanninga .
Men dersom vi vandrar i lyset , liksom han er i lyset , då har vi fellesskap med kvarandre , og blodet frå Jesus , hans Son , reinsar oss for all synd .
Seier vi at vi ikkje har synd , då fører vi oss sjølve vill , og sanninga er ikkje i oss .
Men dersom vi sannar syndene våre , er han trufast og rettferdig , så han tilgjev oss syndene og reinsar oss for all urettferd .
Seier vi at vi ikkje har synda , då gjer vi han til løgnar , og hans ord er ikkje i oss .















Mine born , dette skriv eg til dykk så de ikkje skal synda . Men om nokon syndar , har vi ein talsmann hos Far . Det er Jesus Kristus , Den rettferdige .
Og han er ei soning for syndene våre , ja , ikkje berre for våre , men for alle i heile verda .
Og på dette veit vi at vi kjenner han : at vi held boda hans .
Den som seier : « Eg kjenner han » , men ikkje held boda hans , er ein løgnar , og sanninga er ikkje i han .
Men Guds kjærleik har i sanning vorte fullenda i den som held ordet hans . Av dette veit vi at vi er i han .
Den som seier : « Eg er i han » , må leva som Jesus levde .
Mine kjære , eg skriv ikkje eit nytt bod til dykk , men eit gammalt bod som de har hatt frå første stund . Dette gamle bodet er det ordet de har høyrt .
Likevel er det eit nytt bod eg skriv til dykk , eit bod som er sant i han og i dykk . For mørkret vik bort , og det sanne lyset skin alt no .
Den som seier at han er i lyset , men hatar bror sin , er enno i mørkret .
Den som elskar bror sin , blir verande i lyset og fører ingen til fall .
Men den som hatar bror sin , er i mørkret og vandrar i mørkret . Han veit ikkje kvar han går , for mørkret har blinda auga hans .
Eg skriv til dykk , born , fordi de har fått syndene tilgjevne for hans namn skuld .
Eg skriv til dykk , fedrar , fordi de kjenner han som er frå opphavet . Eg skriv til dykk , de unge , fordi de har vunne over den vonde .
Ja , eg har skrive til dykk , born , fordi de kjenner Far . Eg har skrive til dykk , fedrar , fordi de kjenner han som er frå opphavet . Eg har skrive til dykk , de unge , fordi de er sterke . Guds ord blir verande i dykk , og de har vunne over den vonde .



Mine born , dette er den siste tida . De har høyrt at Antikrist skal koma , og mange antikristar har alt stått fram . Av dette skjønar vi at no er den siste tida .
Dei har gått ut frå oss , men dei var ikkje av oss . Hadde dei vore av oss , hadde dei vorte verande hos oss . Slik skulle det visa seg at ikkje alle er av oss .
Men de er alle salva av Den heilage og kjenner sanninga .
Så skriv eg ikkje til dykk fordi de ikkje kjenner sanninga , men fordi de kjenner henne og veit at inga løgn kjem frå sanninga .
Og kven er løgnaren , om ikkje den som nektar at Jesus er Kristus ? Antikrist er den som fornektar Faderen og Sonen .
Den som fornektar Sonen , har heller ikkje fellesskap med Faderen . Den som vedkjenner Sonen , har òg fellesskap med Faderen .
Lat det då bli verande i dykk , det de har høyrt frå først av . For dersom det blir verande i dykk , det de har høyrt frå først av , blir de òg verande i Sonen og i Faderen .
Og dette er det han har lova oss : det evige livet .
Når eg skriv dette , tenkjer eg på dei som fører dykk vill .
Men den salven de har fått av han , blir verande i dykk , og de treng ikkje at nokon lærer dykk . For hans salve lærer dykk alt , og den er sann og utan løgn . Bli difor verande i han , slik de har lært .
Ja , born , bli verande i han ! Då kan vi vera frimodige når Kristus openberrar seg , og ikkje bli bortviste med skam når han kjem att .
Når de veit at han er rettferdig , skjønar de at den som gjer det som er rett , er fødd av han .
Sjå kor stor kjærleik Far har synt oss : Vi får kallast Guds born – ja , vi er det ! Verda kjenner oss ikkje , fordi ho ikkje kjenner han .
Mine kjære , no er vi Guds born , og det er enno ikkje openberra kva vi skal bli . Vi veit at når han openberrar seg , skal vi bli like han , for vi skal sjå han som han er .
Kvar den som har dette håpet til han , reinsar seg , slik Kristus er rein .
Kvar den som gjer synd , gjer opprør mot lova , ja , synd er opprør mot lova .
Og de veit at han openberra seg for å bera bort syndene våre , og i han finst det inga synd .
Den som blir verande i han , syndar ikkje . Den som syndar , har ikkje sett han og ikkje kjent han .
Mine born , lat ingen føra dykk vill ! Den som gjer det som er rett , er rettferdig , slik Kristus er rettferdig .
Den som gjer synd , er av djevelen , for djevelen har synda frå opphavet . Og det var for å gjera ende på djevelens verk at Guds Son openberra seg .
Den som er fødd av Gud , gjer ikkje synd . For det Gud har sådd , blir verande i han . Han kan ikkje synda , for han er fødd av Gud .
Slik viser det seg kven som er Guds born , og kven som er djevelens born : Den som ikkje gjer det som er rett , og ikkje elskar bror sin , er ikkje av Gud .
For dette er den bodskapen de har høyrt frå første stund : Vi skal elska kvarandre .
Vi må ikkje vera som Kain , som var av den vonde og drap bror sin . Og kvifor drap han broren ? Fordi hans eigne gjerningar var vonde , men dei bror hans gjorde , var rettferdige .
De må ikkje undra dykk , sysken , om verda hatar dykk .
Vi veit at vi har gått over frå døden til livet , for vi elskar syskena våre . Den som ikkje elskar , er og blir i døden .
Den som hatar bror sin , er ein mordar , og de veit at ingen mordar har evig liv i seg .
Kva kjærleik er , har vi lært av at Jesus gav livet sitt for oss . Så skyldar òg vi å gje livet for syskena våre .
Men den som har meir enn nok å leva av , og likevel lèt att hjartet sitt når han ser bror sin lida naud , korleis kan han ha Guds kjærleik i seg ?
Mine born , lat oss elska , ikkje med tomme ord , men i gjerning og sanning !
Slik skal vi vita at vi er av sanninga , og så skal vi roa vårt hjarte for hans andlet .
For om hjartet vårt fordømmer oss , er Gud større enn hjartet og veit alt .
Mine kjære , dersom hjartet vårt ikkje fordømmer oss , har vi frimod for Gud .
Og det vi bed om , skal vi få av han , for vi held hans bod og gjer det som er godt i hans auge .
Og dette er hans bod : Vi skal tru på namnet åt hans Son , Jesus Kristus , og elska kvarandre , slik han baud oss .
Den som held hans bod , blir verande i Gud og Gud i han . Og at han er i oss , det veit vi fordi han har gjeve oss sin Ande .
Mine kjære , tru ikkje kva ånd som helst ! Prøv om åndene er av Gud ! For mange falske profetar har gått ut i verda .
På dette kjenner de Guds Ånd : Kvar ånd som vedkjenner at Jesus Kristus er komen i kjøt og blod , er av Gud .
Men kvar ånd som ikkje vedkjenner Jesus , er ikkje av Gud . Det er ånda til Antikrist , som de har høyrt skal koma . Og den ånda er alt no i verda .
Men de , mine born , er av Gud og har sigra over dei . For han som er i dykk , er større enn han som er i verda .
Dei er av verda , difor er òg deira tale av verda , og verda høyrer på dei .
Men vi er av Gud , og den som kjenner Gud , høyrer på oss . Den som ikkje er av Gud , høyrer ikkje på oss . Slik kan vi skilja sannings ånd frå villfarings ånd .
Mine kjære , lat oss elska kvarandre , for kjærleiken er frå Gud , og kvar den som elskar , er fødd av Gud og kjenner Gud .
Den som ikkje elskar , har aldri kjent Gud , for Gud er kjærleik .
I dette vart Guds kjærleik openberra mellom oss , at han sende sin einborne Son til verda så vi skulle ha liv ved han .
Ja , dette er kjærleiken , ikkje at vi har elska Gud , men at han har elska oss og sendt sin eigen Son til soning for syndene våre .


At vi blir i han og han i oss , det veit vi fordi han har gjeve oss av sin Ande .
Og vi har sett og vi vitnar at Faderen har sendt Sonen til frelsar for verda .
Om nokon vedkjenner at Jesus er Guds Son , blir Gud verande i han og han i Gud .
Vi har lært å kjenna den kjærleiken Gud har til oss , og vi har trudd på den . Gud er kjærleik , og den som blir verande i kjærleiken , blir verande i Gud og Gud i han .
I dette har kjærleiken vorte fullenda hos oss , at vi har frimod på dommens dag . For som Kristus er , slik er vi i denne verda .
Det finst ikkje frykt i kjærleiken . Den fullkomne kjærleiken driv frykta ut . For frykta ber straffa i seg , og den som fryktar , har ikkje vorte fullenda i kjærleiken .
Vi elskar fordi han elska oss først .
Den som seier : « Eg elskar Gud » , men likevel hatar bror sin , er ein løgnar . For den som ikkje elskar bror sin , som han har sett , kan ikkje elska Gud , som han ikkje har sett .
Og dette er det bodet vi har frå han : Den som elskar Gud , må òg elska bror sin .
Kvar den som trur at Jesus er Kristus , er fødd av Gud . Og den som elskar han som har fødd oss , elskar òg det som er fødd av han .
På dette kjenner vi at vi elskar Guds born : at vi elskar Gud og held hans bod .
Å elska Gud er å halda hans bod , og hans bod er ikkje tunge .
For alt som er fødd av Gud , sigrar over verda . Og det som har sigra over verda , er vår tru .
Kven andre vinn over verda enn den som trur at Jesus er Guds Son ?
Han , Jesus Kristus , er den som kom gjennom vatn og blod . Ikkje berre med vatnet , men med vatnet og blodet . Og Anden sjølv er vitne , for Anden er sanninga .
Så er det tre som vitnar :
Anden og vatnet og blodet , og desse tre seier det same .
Vi godtek vitnemål frå menneske , men Guds vitnemål er sterkare . For dette er Guds vitnemål : Han har vitna om sin eigen Son .
Den som trur på Guds Son , har vitnemålet i sitt indre . Men den som ikkje trur Gud , har gjort han til løgnar , fordi han ikkje har trudd Guds eige vitnemål om sin Son .
Og dette er vitnemålet : Gud har gjeve oss evig liv , og dette livet er i hans Son .
Den som har Sonen , har livet . Den som ikkje har Guds Son , har ikkje livet .
Dette har eg skrive til dykk så de skal vita at de har evig liv , de som trur på namnet åt Guds Son .
Og denne frimodige tilliten har vi til han : at han høyrer oss når vi bed om noko som er etter hans vilje .
Og når vi veit at han høyrer oss , same kva vi bed om , då veit vi òg at vi alt har det vi har bede han om .
Den som ser bror sin gjera ei synd som ikkje fører til død , skal be for han og slik gje han liv – så sant han ikkje er av dei som syndar til døden . Det finst synd som fører til død , men eg talar ikkje om bøn for slik synd .
All urett er synd , men ikkje all synd fører til død .
Vi veit at kvar den som er fødd av Gud , ikkje syndar . For han som er fødd av Gud , vernar han , så den vonde ikkje kan koma til .
Vi veit at vi er av Gud , og at heile verda ligg i det vonde .
Og vi veit at Guds Son er komen , og han har gjeve oss forstand , så vi kjenner Den sanne . Vi er i Den sanne , vi som er i hans Son , Jesus Kristus . Han er den sanne Gud og det evige livet .
Mine born , ta dykk i vare for dei falske gudane !














Den eldste helsar den utvalde frua og borna hennar , som eg i sanning elskar , ja , ikkje berre eg , men alle som har lært sanninga å kjenna .
Henne elskar vi fordi sanninga bur i oss og vil vera med oss til evig tid .
Nåde , miskunn og fred frå Gud , vår Far , og frå Jesus Kristus , hans Son , vere med oss – i sanning og kjærleik .
Eg vart inderleg glad då eg møtte nokre av borna dine og såg at dei går fram i sanninga , slik vår Far har gjeve oss påbod om .
Og no legg eg deg på hjartet , frue , ikkje eit nytt bod som eg skriv til deg , men eitt vi har hatt frå første stund : at vi skal elska kvarandre .
Og dette er kjærleiken : at vi går fram etter hans bod . Dette bodet har de høyrt frå første stund , og etter det skal de gå fram .
For det har gått mange forførarar ut i verda , slike som ikkje vedkjenner at Jesus Kristus er komen i kjøt og blod . Dette er forføraren , Antikrist !
Vakta dykk , så de ikkje mistar det de har arbeidd for , men får den fulle løna .
Den som ikkje blir verande i Kristi lære , men går ut over den , er òg utan Gud . Den som blir verande i læra , har fellesskap både med Sonen og med Faderen .
Kjem det nokon til dykk og ikkje har denne læra , skal de ikkje ta han inn i huset og ikkje ønskja han velkomen !
For den som ønskjer han velkomen , blir medskuldig i alt det vonde han gjer .
Eg har enno mykje meir eg kunne skriva til dykk , men eg vil ikkje seia det med papir og blekk . For eg håpar å få koma til dykk og tala med dykk , andlet til andlet , så gleda vår kan vera fullkomen .
Borna til syster di , ho som er utvald , helsar deg .










































Den eldste helsar den kjære Gaius , som eg i sanning elskar .
Kjære deg , eg ønskjer at du må få vera frisk og ha det godt på alle vis , liksom du òg har det godt åndeleg .
Eg vart inderleg glad då nokre av syskena våre kom og fortalde kor trufast du er mot sanninga , korleis du lever i henne .
Ikkje noko gleder meg meir enn å høyra at borna mine lever i sanninga .
Kjære deg , du er trufast i all di gjerning for syskena våre , ja , til og med for dei som er framande .
I forsamlinga her har dei vitna om kjærleiken din . Du gjer vel om du hjelper dei vidare på reisa . Det er rett for Gud .
Det var då for å forkynna Namnet dei drog ut , og dei tek ikkje imot hjelp frå heidningane .
Difor skyldar vi å ta oss av dei , så vi kan vera medarbeidarar for sanninga .
Eg har skrive nokre ord til forsamlinga . Men Diotrefes , som gjerne vil vera den fremste der , vil ikkje ha noko med oss å gjera .
Når eg kjem , skal eg minna han om det han har gjort . For det vonde han seier om oss , er tåpeleg . Men han nøyer seg ikkje med det . Sjølv nektar han å ta imot syskena våre , og når andre vil gjera det , hindrar han dei og støyter dei ut av forsamlinga .
Kjære deg , du må ikkje etterlikna det vonde , men det gode ! Den som gjer det gode , er av Gud . Den som gjer det vonde , har ikkje sett Gud .
Alle gjev Demetrios dei beste vitnemål , ja , sanninga sjølv vitnar for han . Det same gjer vi , og du veit at vårt vitnemål er sant .
Eg har enno mykje å skriva til deg , men eg vil ikkje skriva det med papir og blekk .
For eg håpar å sjå deg snart , så vi kan tala saman , andlet til andlet .
Fred vere med deg ! Venene her helsar deg . Du må sjølv helsa venene , kvar einskild med namn .
























































Judas , Jesu Kristi tenar og Jakobs bror , helsar dei som er kalla , dei som er elska av Gud , vår Far , og haldne oppe for Jesus Kristus .
Miskunn , fred og kjærleik vere med dykk i rikt mål !
Mine kjære ! Eg har hatt eit inderleg ønske om å skriva til dykk om den frelsa som vi har saman . Men no ser eg meg nøydd til å senda dykk nokre formanande ord om å strida for den trua som ein gong for alle er overgjeven til dei heilage .
For det har snike seg inn visse folk mellom dykk , ugudelege menneske som for lenge sidan var oppskrivne til å bli dømde . Dei misbruker vår Guds nåde til eit liv i utskeiingar , og dei fornektar vår einaste herskar og Herre , Jesus Kristus .
Her er det noko eg vil minna dykk om , endå de alt kjenner vel til det : Herren berga folket ut av Egypt , men sidan gjorde han ende på dei som ikkje ville tru .
Og dei englane som ikkje tok vare på sin høge stand , men drog bort frå sin eigen bustad , dei held han bundne i mørker med evige lenkjer til dommen på den store dagen .
På same måten var det med Sodoma og Gomorra og nabobyane , der dei levde i hor liksom desse englane , og i unaturlege lyster . Dei vart straffa med evig eld og ligg der som eit åtvarande eksempel .
Likevel gjer desse menneska det same . Drivne av sine syn skitnar dei til kroppen sin , forkastar Guds herredøme og spottar høge makter .
Men då erkeengelen Mikael låg i strid med djevelen om kroppen til Moses , våga han ikkje spotta djevelen og dømma han , men sa : Må Herren refsa deg !
Men desse menneska spottar det dei ikkje kjenner , og det dei , som dyr utan fornuft , skjønar ut frå naturen , det tener til å øydeleggja dei .
Ve dei ! Dei har slege inn på Kains veg ; dei har kasta seg ut i Bileams villfaring for vinning skuld . Dei har gjort opprør som Korah og gått til grunne .
Dei er skamflekker ved kjærleiksmåltida dykkar , der dei utan otte eller skam et saman med dykk . Dei er gjetarar som berre passar seg sjølve , skyer som driv med vinden utan å gje regn . Dei er tre som ikkje ber frukt om hausten , dobbelt døde , ja , rivne opp med rot .
Dei er ville havbølgjer , skummande opp si eiga skam , villfarne stjerner som det evige nattemørkret ventar på .
Det var om desse Henok , Adams etterkomar i sjuande leden , spådde då han sa : « Sjå , Herren kjem med sine heilage i tusental .
Han vil halda dom over alle og straffa alle menneske for deira ugudelege gjerningar og for alle harde ord dei har tala mot han , desse gudlause syndarane . »
Dette er folk som murrar og klagar over lagnaden sin , men lever etter lystene sine . Munnane talar store ord og smigrar folk når dei har nytte av det .
Men de , mine kjære , kom i hug dei orda som vår Herre Jesu Kristi apostlar har føresagt .
Dei sa til dykk : « I dei siste tider skal det koma spottarar som følgjer sine eigne ugudelege lyster . »
Dette er dei som skaper splid mellom dykk ; dei er reint menneskelege og manglar Anden .
Men de , mine kjære , må byggja dykk sjølve opp ved dykkar høge og heilage tru og alltid be i Den heilage ande .
Pass på å bli verande i Guds kjærleik medan de ventar på at vår Herre Jesu Kristi miskunn skal føra dykk til evig liv .
Miskunna dykk over dei som tvilar ,
andre skal de riva ut or elden og berga . Atter andre skal de ta dykk av , men ver varsame : Sky til og med kappa som er skitna til av lystene i kroppen .
Han som har makt til å verna dykk mot fall og føra dykk jublande og utan feil fram for sin herlegdom ,
han , den einaste Gud , vår frelsar ved Jesus Kristus , vår Herre : Han tilhøyrer ære og majestet , velde og makt før all tid , no og i all æve ! Amen .

























Dette er Jesu Kristi openberring , som Gud gav han så han skulle visa tenarane sine det som snart skal henda . Han sende engelen sin og kunngjorde det for tenaren sin , Johannes .
Det er han som her vitnar om Guds ord og ber fram Jesu Kristi vitnemål , alt det han har sett .
Sæl er den som les opp orda i denne profetien , og sæle er dei som høyrer dei og held fast på det som der står skrive . For tida er nær .
Johannes helsar dei sju forsamlingane i Asia : Nåde vere med dykk og fred frå han som er og som var og som kjem , og frå dei sju åndene som står framfor trona hans ,
og frå Jesus Kristus , det truverdige vitnet , den førstefødde av dei døde og herren over kongane på jorda . Han som elskar oss og har fria oss frå syndene våre med sitt blod
og har gjort oss til eit kongerike , til prestar for Gud , sin Far , han skal ha æra og makta i all æve . Amen .
Sjå , han kjem med skyene , og kvart auge skal sjå han , også dei som har gjennomstunge han , og alle folkeslag på jorda skal bryta ut i klagerop over han .
Eg er Alfa og Omega , seier Herren Gud , han som er og som var og som kjem , Den allmektige .
Eg , Johannes , som er bror dykkar og saman med dykk har del i trengslene , i riket og vona i Jesus , eg var på øya Patmos . Dit var eg komen på grunn av Guds ord og vitnemålet om Jesus .
På Herrens dag kom Anden over meg , og eg høyrde ei røyst bak meg , sterk som ein basun .
Røysta sa : « Det du får sjå , skal du skriva ned i ei bok og senda til dei sju forsamlingane : til Efesos , Smyrna , Pergamon , Tyatira , Sardes , Filadelfia og Laodikea . »
Eg snudde meg for å sjå kven det var som tala til meg . Då såg eg sju lysestakar av gull ,
og midt mellom lysestakane ein som var lik ein menneskeson , kledd i fotsid kappe og med eit gullbelte under bringa .
Hovudet og håret hans var kvitt som kvit ull eller som snø , og auga som logande eld ,
føtene var som bronse , glødd i omnen , og røysta lydde som bruset av veldige vassmengder .
I si høgre hand hadde han sju stjerner , og frå munnen hans gjekk det ut eit skarpt , tvieggja sverd . Andletet var som sola når ho skin i all si kraft .
Då eg såg han , fall eg ned for føtene hans som eg var død . Men han la høgre handa si på meg og sa : « Ver ikkje redd ! Eg er den første og den siste
og den levande . Eg var død , men sjå , eg lever i all æve og har nøklane til døden og dødsriket .
Skriv no ned det du har sett , det som er , og det som heretter skal koma .
Dette er løyndomen med dei sju stjernene du såg i mi høgre hand , og dei sju lysestakane av gull : Dei sju stjernene er englane for dei sju forsamlingane , og dei sju lysestakane er dei sju forsamlingane . »
Skriv til engelen for forsamlinga i Efesos : Dette seier han som held dei sju stjernene i si høgre hand , han som går omkring mellom dei sju gull-lysestakane :
Eg veit om gjerningane dine : Du har streva , og du har halde ut . Eg veit òg at du ikkje kan tola dei vonde . Du har prøvd dei som kallar seg apostlar , men ikkje er det , og du har funne at dei er løgnarar .
Du har halde ut , og du har tolt mykje for mitt namn skuld og ikkje trøytna .
Men dette har eg imot deg : Du har gjeve opp din første kjærleik .
Kom i hug kvar du stod før du fall . Vend om og gjer dei gjerningane du gjorde før ! Elles kjem eg til deg og tek lysestaken din bort – om du ikkje vender om .
Men den ros skal du ha , at du hatar gjerningane til nikolaittane , slik eg sjølv gjer .
Den som har øyre , høyr kva Anden seier til forsamlingane ! Den som sigrar , vil eg la eta av livsens tre , som er i Guds paradis .
Skriv til engelen for forsamlinga i Smyrna : Dette seier den første og den siste , han som var død og har vorte levande :
Eg veit om trengslene du må lida , og kor fattig du er – men du er rik . Eg veit òg at du blir spotta av dei som kallar seg jødar , men ikkje er det , for dei er Satans synagoge .
Ver ikkje redd for det du skal lida ! Djevelen kjem til å kasta nokre av dykk i fengsel for at de skal setjast på prøve , og de skal lida vondt i ti dagar . Ver tru til døden , så skal eg gje deg livsens sigerskrans !
Den som har øyre , høyr kva Anden seier til forsamlingane ! Den som sigrar , skal ikkje skadast av den andre døden .
Skriv til engelen for forsamlinga i Pergamon : Dette seier han som har det kvasse , tvieggja sverdet :
Eg veit kvar du bur , der Satan har trona si . Likevel held du fast på mitt namn . Og du har ikkje fornekta trua på meg , ikkje eingong i dei dagane då Antipas , mitt trufaste vitne , vart drepen i byen dykkar , der Satan bur .
Men noko har eg imot deg : Du har nokre hos deg som held seg til Bileams lære , han som lærte Balak å setja ei felle for Israelsfolket , så dei åt avgudsoffer og dreiv hor .
Så har du òg nokre hos deg av same slaget , dei som held seg til det nikolaittane lærer .
Vend om ! Elles kjem eg snart til deg og vil kjempa mot dei med sverdet som går ut frå min munn .
Den som har øyre , høyr kva Anden seier til forsamlingane ! Den som sigrar , vil eg gje av den løynde manna . Og eg vil gje han ein kvit stein , og på steinen er det skrive eit nytt namn som ingen kjenner utan den som får det .
Skriv til engelen for forsamlinga i Tyatira : Dette seier Guds Son , han som har auge som logande eld og føter som bronse :
Eg veit om gjerningane dine , kjærleiken din og trua di , tenesta di og tolmodet ditt . Ja , dei siste gjerningane dine overgår dei første !
Men dette har eg imot deg : Du toler denne kvinna Jesabel , ho som kallar seg profet , men som med læra si lokkar tenarane mine til å driva hor og eta avgudsoffer .
Eg har gjeve henne tid til å venda om , men ho vil ikkje venda om frå sitt horeri .
Sjå , no kastar eg henne på sjukeseng , og dei som gjer ekteskapsbrot med henne , kastar eg ut i stor naud om dei ikkje vender om frå gjerningane hennar ,
og borna hennar vil eg drepa med pest . Slik skal alle forsamlingane sanna at eg er den som granskar nyrer og hjarte , og som løner kvar og ein av dykk etter det de har gjort .
Men til dykk andre i Tyatira , alle som ikkje følgjer denne læra og ikkje har « kjent Satans avgrunnar » , som dei kallar det , til dykk seier eg : Eg legg inga ny bør på dykk .
Hald berre fast på det de har , heilt til eg kjem .
Den som sigrar og heilt til det siste held seg til mine gjerningar , skal eg gje makt over folkeslaga .
Han skal styra dei med jernstav , som leirkar skal dei knusast .

Den som har øyre , høyr kva Anden seier til forsamlingane !
Skriv til engelen for forsamlinga i Sardes : Dette seier han som har dei sju Guds ånder og dei sju stjernene : Eg veit om gjerningane dine ! Det heiter om deg at du lever , men du er død .
Vakn opp og styrk det som er att , og som held på å døy ! For eg har funne at gjerningane dine ikkje held mål for min Gud .
Kom difor i hug kva du tok imot og høyrde ! Hald fast på det og vend om ! Men om du ikkje vaknar , skal eg koma som ein tjuv , og du skal ikkje vita kva time eg kjem over deg .
Men du har nokre få i Sardes som ikkje har skitna til kleda sine . Og dei skal gå med meg i kvite klede , for dei er verdige til det .
Den som sigrar , skal bli kledd i kvite klede , og eg skal aldri stryka namnet hans ut av livsens bok , men kjennast ved namnet hans for Far min og englane hans .
Den som har øyre , høyr kva Anden seier til forsamlingane !
Skriv til engelen for forsamlinga i Filadelfia : Dette seier Den heilage og sannferdige , han som har Davids nøkkel , som opnar så ingen kan stengja , og stengjer så ingen kan opna :
Eg veit om gjerningane dine . Sjå , eg har sett framfor deg ei opna dør , som ingen kan stengja . For du har lita kraft , og du har halde fast på mitt ord og ikkje fornekta mitt namn .
Sjå , eg lèt nokre koma frå Satans synagoge , slike som lyg og seier dei er jødar , men ikkje er det . Dei skal koma og kasta seg ned for føtene dine , og dei skal skjøna at eg har elska deg .
Du har halde fast på mitt ord om tolmod . Difor vil eg halda fast på deg i den prøvingstida som skal koma over heile verda for å prøva dei som bur på jorda .
Eg kjem snart . Hald fast på det du har , så ingen skal ta frå deg sigerskransen !
Den som sigrar , vil eg gjera til ei søyle i min Guds tempel , og aldri meir skal han gå ut derifrå . Eg vil skriva min Guds namn på han og namnet på min Guds by , det nye Jerusalem , som kjem ned frå himmelen , frå min Gud – og like eins mitt eige nye namn .
Den som har øyre , høyr kva Anden seier til forsamlingane !
Skriv til engelen for forsamlinga i Laodikea : Dette seier han som er Amen , det trufaste og sannferdige vitnet , opphavet til alt som Gud har skapt :
Eg veit om gjerningane dine – du er verken kald eller varm . Om du berre var kald eller varm !
Men du er lunka , ikkje varm og ikkje kald . Difor skal eg spytta deg ut av min munn .
« Eg er rik » , seier du , « eg har overflod og manglar ingen ting . » Men du veit ikkje at nettopp du er arm og ynkeleg , blind , fattig og naken .
Difor rår eg deg til å kjøpa av meg gull som er reinsa i eld , så du kan bli rik , og kvite klede som du kan kle deg med og løyna di nakne skam , og salve til å stryka på auga dine , så du kan sjå .
Alle dei eg har kjær , refsar eg og viser til rette . Gjer alvor av å venda om !
Sjå , eg står framfor døra og bankar . Om nokon høyrer mi røyst og opnar døra , då vil eg gå inn til han og halda måltid , eg med han og han med meg .
Den som sigrar , vil eg la sitja med meg på mi trone , slik eg sjølv har sigra og sett meg med Far min på hans trone .
Den som har øyre , høyr kva Anden seier til forsamlingane !
Deretter såg eg , og sjå ! – ei dør var opna i himmelen . Og den røysta eg før hadde høyrt tala med klang som ein basun , sa til meg : « Stig hit opp , så skal eg syna deg det som heretter skal henda . »
I det same kom Anden over meg . Og sjå , i himmelen stod det ei trone , og det sat ein på trona .
Han som sat der , såg ut som jaspis og karneol , og omkring trona var det ein regnboge ; han var som smaragd .
I ein ring omkring trona såg eg tjuefire andre troner , og på dei sat tjuefire eldste , kledde i kvite klede , med sigerskransar av gull på hovudet .
Frå trona gjekk det ut lyn og drønn og torebrak , og framfor trona brann det sju faklar , det er dei sju Guds ånder .
Framfor trona var det som eit glashav , likt krystall . Og i midten , rundt trona , var det fire skapningar . Dei hadde fullt av auge framme og bak .
Den første skapningen var lik ei løve , den andre var lik ein okse , den tredje hadde andlet som eit menneske , og den fjerde var lik ei flygande ørn .
Kvar av dei fire skapningane hadde seks venger , og overalt hadde dei fullt av auge , også under vengene . Natt og dag ropar dei , utan stans : Heilag , heilag , heilag er Herren Gud , Den allmektige , han som var og som er og som kjem .


Verdig er du , vår Herre og Gud , til å få pris og ære og makt . For du har skapt alt ; ved din vilje vart alt til , skapt av deg .
Og eg såg at han som sat på trona , hadde ein bokrull i høgre handa . Det var skrive på rullen , både inni og utanpå , og han var forsegla med sju segl .
Då såg eg ein mektig engel som ropa med høg røyst : « Kven er verdig til å opna boka og bryta segla ? »
Men korkje i himmelen eller på jorda eller under jorda var det nokon som kunne opna boka eller sjå i henne .
Då gret eg sårt , fordi ingen vart funnen verdig til å opna boka eller sjå i henne .
Men ein av dei eldste sa til meg : « Gråt ikkje ! For løva av Juda-stammen , Davids rotskot , har sigra og kan opna boka med dei sju segla . »
Og eg såg eit lam som stod midt på trona , mellom dei fire skapningane og i krinsen av dei eldste , og det såg ut som lammet var slakta . Det hadde sju horn og sju auge , og auga er dei sju Guds ånder som er utsende over heile jorda .
Lammet kom og tok imot bokrullen frå høgre handa til han som sat på trona .
Då det tok boka , fall dei fire skapningane og dei tjuefire eldste ned for Lammet . Dei hadde kvar si harpe og gullskåler fulle av røykjelse , det er bønene til dei heilage .
Og dei song ein ny song : Verdig er du til å ta imot boka og bryta segla på henne . For du vart slakta , og med ditt blod har du frikjøpt for Gud menneske av alle stammar og tungemål , av alle folk og folkeslag .
Du har gjort dei til eit kongerike , til prestar for vår Gud , og dei skal herska som kongar på jorda . Verdig er Lammet som vart slakta , verdig til å få all makt og rikdom , visdom og styrke , ære og pris og takk . Han som sit på trona , han og Lammet vere takk og ære , pris og makt i all æve .




Og eg såg Lammet bryta det første av dei sju segla , og eg høyrde ein av dei fire skapningane ropa med ei røyst som toreslag : « Kom ! »
Og eg såg , og sjå ! – ein kvit hest . Og han som sat på hesten , hadde ein boge . Det vart gjeve han ein sigerskrans , og med siger drog han ut for å sigra .
Då Lammet braut det andre seglet , høyrde eg den andre skapningen ropa : « Kom ! »
Og det kom fram ein annan hest , raud som eld . Han som sat på hesten , fekk makt til å ta freden bort frå jorda , så folk skulle slakta kvarandre ned . Og det vart gjeve han eit stort sverd .
Då Lammet braut det tredje seglet , høyrde eg den tredje skapningen ropa : « Kom ! » Og eg såg , og sjå ! – ein svart hest . Og han som sat på hesten , hadde ei skålvekt i handa .
Og eg høyrde liksom ei røyst inne mellom dei fire skapningane : « Ein liter kveite for ei dagløn ! Tre liter bygg for ei dagløn ! Men oljen og vinen må du ikkje skada . »
Då Lammet braut det fjerde seglet , høyrde eg den fjerde skapningen ropa : « Kom ! »
Og eg såg , og sjå ! – ein gulbleik hest . Han som sat på hesten , bar namnet Døden , og dødsriket følgde med han . Dei fekk makt over fjerdedelen av jorda , så dei kunne drepa med sverd , hungersnaud og pest og ved villdyra på jorda .
Då Lammet braut det femte seglet , såg eg under altaret sjelene til dei som var slakta ned for Guds ord skuld og for det vitnemålet dei hadde gjeve .
Dei ropa med høg røyst : « Herre , du heilage og truverdige , kor lenge vil du venta før du held dom og lèt straffa for blodet vårt koma over dei som bur på jorda ? »
Då fekk kvar av dei ei kvit kappe , og det vart sagt dei at dei skulle halda seg i ro endå ei lita stund , til talet var fullt på dei medtenarane og syskena som skulle bli drepne slik som dei sjølve .
Og eg såg Lammet bryta det sjette seglet . Då kom det eit stort jordskjelv . Sola vart svart som ei sørgjedrakt , fullmånen vart som blod ,
og stjernene på himmelen fall ned på jorda slik umogne frukter drys frå eit fikentre i storm .
Himmelen rivna og rulla seg saman som ein bokrull , og kvart fjell og kvar øy vart flytt frå sin stad .
Kongane på jorda , stormenn og hærførarar , dei rike og dei mektige , kvar slave og kvar fri , alle gøymde dei seg i hòler og mellom berghamrar .
Og dei sa til fjella og hamrane : « Fall over oss og løyn oss for andletet til han som sit på trona , og for vreiden til Lammet .
For den store vreidedagen er komen , og kven kan då bli ståande ? »
Deretter såg eg fire englar som stod på dei fire verdshjørna og heldt dei fire vindane på jorda , så det ikkje skulle blåsa nokon vind over jorda eller havet eller trea .
Og eg såg ein annan engel . Han steig fram i aust , der sola ris , og bar den levande Guds segl . Med høg røyst ropa han til dei fire englane som hadde fått makt til å føra skade over jorda og havet :
« Rør ikkje jorda eller havet eller trea før vi har merkt vår Guds tenarar med segl på panna . »
Og eg høyrde talet på dei som fekk seglet : Det var 144 000 , frå alle stammane i Israelsfolket .
Av Juda-stammen var det 12 000 med segl , av Ruben-stammen 12 000 , av Gad-stammen 12 000 ,
av Asjer-stammen 12 000 , av Naftali-stammen 12 000 , av Manasse-stammen 12 000 ,
av Simeon-stammen 12 000 , av Levi-stammen 12 000 , av Jissakar-stammen 12 000 ,
av Sebulon-stammen 12 000 , av Josef-stammen 12 000 og av Benjamin-stammen 12 000 med segl .
Deretter såg eg ein flokk så stor at ingen kunne telja han , av alle folkeslag og ætter , av alle folk og tungemål . Dei stod framfor trona og Lammet , kledde i kvite klede , med palmegreiner i hendene .
Og dei ropa med høg røyst : Sigeren kjem frå vår Gud , han som sit på trona , og frå Lammet . Amen . All lov og pris og visdom , takk og ære , makt og velde høyrer vår Gud til i all æve . Amen . « Dette er dei som kjem ut av den store trengsla og har vaska kappene sine og gjort dei kvite i blodet frå Lammet .




Difor står dei for Guds trone og tener han dag og natt i hans tempel . Og han som sit på trona , skal reisa sin bustad over dei .
Dei skal ikkje lenger svelta eller tørsta , og sola skal ikkje falla på dei eller brennande hete .
For Lammet , som står midt på trona , skal vera gjetaren deira og føra dei til kjelder med livsens vatn , og Gud skal tørka kvar tåre frå auga deira . »
Då Lammet braut det sjuande seglet , vart det stilt i himmelen om lag ein halv time .
Og eg såg dei sju englane som står for Guds andlet , og det vart gjeve dei sju basunar .
Ein annan engel , som hadde eit røykjelsesfat av gull , kom og stod ved altaret . Og det vart gjeve han ei mengd med røykjelse som han skulle leggja saman med bønene frå alle dei heilage på gullaltaret framfor trona .
Og frå engelens hand steig det opp for Guds andlet ei sky av røykjelse saman med bønene frå dei heilage .
Så tok engelen røykjelsesfatet , fylte det med eld frå altaret og kasta elden på jorda . Og det kom torebrak og drønn , lyn og jordskjelv .
Dei sju englane med dei sju basunane gjorde seg no klare til å blåsa .
Den første engelen bles i basunen . Då kom det hagl og eld , blanda med blod , og det vart kasta ned på jorda . Tredjedelen av jorda gjekk opp i logar , og tredjedelen av trea brann opp saman med alt det grøne graset .
Den andre engelen bles i basunen . Då var det som eit stort , brennande fjell vart kasta i havet . Tredjedelen av havet vart til blod ,
og tredjedelen av alle skapningane i havet døydde , og tredjedelen av skipa gjekk under .
Den tredje engelen bles i basunen . Då fall ei stor stjerne frå himmelen , logande som ein fakkel , og ho fall på tredjedelen av elvane og på vasskjeldene .
Namnet på stjerna er Malurt . Tredjedelen av vatnet vart til malurt , og mange menneske døydde av vatnet fordi det hadde vorte giftig .
Den fjerde engelen bles i basunen . Då vart tredjedelen av sola og tredjedelen av månen og tredjedelen av stjernene ramma , så tredjedelen av dei vart mørk , dagen mista tredjedelen av lyset sitt , og natta like eins .
Og eg såg ei ørn flygande høgt oppe under himmelkvelven , og eg høyrde henne ropa med høg røyst : « Ve ! Ve ! Ve over dei som bur på jorda når dei tre siste englane lèt basunane sine lyda ! »
Den femte engelen bles i basunen . Og eg såg ei stjerne som hadde falle frå himmelen og ned på jorda . Ho fekk nøkkelen til avgrunnsbrønnen .
Og då ho opna brønnen , steig det røyk opp som røyken frå ein stor omn , så sola og lufta vart formørkte av røyken frå brønnen .
Ut av røyken kom det grashopper som spreidde seg over jorda , og dei fekk same makt som skorpionane på jorda .
Det vart sagt til dei at dei ikkje måtte skada graset på jorda eller noko anna grønt eller noko tre , men berre dei menneske som ikkje hadde Guds segl på panna .
Dei fekk ikkje lov til å drepa dei , men skulle pina dei i fem månader . Og den pina var som pina når eit menneske blir stukke av ein skorpion .
I dei dagane kjem menneska til å søkja døden , men ikkje finna han . Dei skal lengta etter å få døy , men døden skal rømma frå dei .
Grashoppene likna på hestar som var gjorde klare til strid . På hovudet hadde dei noko som likna kransar av gull , og andleta var som menneskeandlet .
Håret deira var som kvinnehår , tennene deira var som løvetenner ,
og bringa deira var som brystpanser av jern . Larmen av vengene deira var som larmen av mange hestar og vogner når dei rasar fram til strid .
Dei hadde halar med brodd som skorpionar , og i halane låg makta til å plaga menneska i fem månader .
Til konge over seg hadde dei avgrunnsengelen , han som på hebraisk heiter Abaddon og på gresk Apollyon .
Det første ve-ropet er no over , men det kjem endå to .
Den sjette engelen bles i basunen . Då høyrde eg ei røyst frå dei fire horna på gullaltaret for Guds andlet .
Røysta sa til den sjette engelen , som hadde basunen : « Løys dei fire englane som står bundne ved den store elva Eufrat ! »
Og dei fire englane vart løyste , dei som stod ferdige og venta på denne timen , denne dagen , denne månaden og dette året , for å drepa tredjedelen av menneska .
Talet på ryttarar i troppane deira var tjue tusen gonger ti tusen – eg høyrde talet .
Og slik var dei hestane eg såg i synet , og dei ryttarane som sat på dei : Mennene hadde brystpanser farga som eld , hyasint og svovel . Hestane hadde hovud som løver , og ut or munnen deira fór det eld og røyk og svovel .
Tredjedelen av menneska vart drepne i desse tre plagene , i elden og røyken og svovelen som kom ut or munnen på hestane .
For makta deira ligg i munnen , men òg i halane . For halane deira liknar slangar som har hovud , og med dei gjer dei skade .
Men resten av menneska , dei som slapp frå desse plagene og ikkje vart drepne , dei vende ikkje om frå det dei hadde laga med hendene sine , og heldt ikkje opp med å tilbe det . Dei tilbad vonde ånder og gudebilete av gull , sølv og bronse , stein og tre , dei som korkje kan sjå eller høyra eller gå .
Dei vende ikkje om frå sine mord og sin trolldom , frå sitt horeri og si steling .
Og eg såg ein annan mektig engel stiga ned frå himmelen . Han var sveipt i ei sky og hadde regnbogen kring hovudet . Andletet var som sola og føtene som eldsøyler .
I handa hadde han ein liten bokrull som var opna . Han sette den høgre foten på havet og den venstre på jorda
og ropa med kraftig røyst som ei brølande løve . Då han hadde ropa , ljoma røystene frå dei sju torene .
Etter at dei sju torene hadde tala , ville eg til å skriva , men eg høyrde ei røyst frå himmelen som sa : « Set segl for det som dei sju torene har sagt , skriv det ikkje ned ! »
Og engelen som eg hadde sett stå på havet og på jorda , lyfte høgre handa mot himmelen
og svor ved han som lever i all æve , han som skapte himmelen og alt som finst der , og jorda og alt som finst der , og havet og alt som finst der : « Tida er ute .
Men når den sjuande engelen lèt basunen lyda , i dei dagane skal Guds mysterium vera fullført , slik han kunngjorde for tenarane sine , profetane . »
Den røysta eg hadde høyrt frå himmelen , tala igjen til meg : « Gå bort og ta den opne boka frå handa til engelen som står på havet og på jorda . »
Då gjekk eg bort til engelen og sa til han : « Gjev meg den vesle bokrullen . » Han sa til meg : « Ta bokrullen og et han ! Han skal svi i magen din , men i munnen din skal han vera søt som honning . »
Så tok eg den vesle bokrullen ut av handa på engelen og åt han , og i munnen var han søt som honning , men då eg hadde svelgt han , sveid det i magen .
Då vart det sagt til meg : « Endå ein gong skal du tala profetord mot folk og folkeslag og tungemål og mot mange kongar . »
Og det vart gjeve meg ei målestong som likna ein stav , og det vart sagt til meg : « Reis deg og mål Guds tempel og altaret , og tel dei som tilbed der !
Men føregarden utanfor tempelet skal du la vera , den skal du ikkje måla . For han er overlaten til heidningane , og dei skal trø ned den heilage byen i 42 månader .
Men eg vil setja dei to vitna mine , kledde i sekkestrie , til å vera profetar i 1260 dagar . »
Dette er dei to oliventrea og dei to lysestakane som står framfor Herren over jorda .
Og om nokon vil skada dei , går det eld ut or munnen på dei og gjer ende på fiendane deira . Ja , den som vil skada dei , skal døy på den måten .
Dei har makt til å lata att himmelen så det ikkje fell regn i den tida dei er profetar . Dei har makt over vatnet og kan gjera det til blod , og makt til å slå jorda med alle slags plager , så ofte dei vil .
Men når dei er ferdige med å vitna , skal dyret som stig opp frå avgrunnen , føra krig mot dei , vinna over dei og drepa dei .
Lika deira skal liggja på gata i den store byen som i åndeleg samanheng blir kalla Sodoma eller Egypt , der Herren deira vart krossfest .
Menneske av mange folk og stammar og tungemål og folkeslag skal sjå dei liggja der i tre og ein halv dag , og dei skal ikkje la nokon få gravleggja dei .
Og dei som bur på jorda , skal gleda seg og jubla over lagnaden deira og senda kvarandre gåver . For desse to profetane hadde vore ei stor plage for dei som bur på jorda .
Men etter tre og ein halv dag kom det livsande frå Gud i dei . Dei reiste seg opp og stod på føtene , og alle som såg dei , vart gripne av stor frykt .
Då høyrde dei ei høg røyst frå himmelen som sa til dei : « Stig opp her ! » Og dei steig opp til himmelen i ei sky , midt for auga på fiendane sine .
I same stunda kom det eit stort jordskjelv . Tiandedelen av byen rasa saman , og sju tusen menneske vart drepne i jordskjelvet . Dei som var att , vart gripne av redsle og gav Gud i himmelen ære .
Det andre ve-ropet er over . Men det tredje ve-ropet kjem snart .
Den sjuande engelen bles i basunen . Då høyrdest det i himmelen røyster som ropa høgt : « Herredømet i verda høyrer no til vår Herre og den han har salva , og han skal vera konge i all æve . » « Vi takkar deg , Herre Gud , du Allmektige , du som er og som var , fordi du har gripe di store makt og vorte konge .


Heidningfolka vart harme , men no er din vreidedag komen , og tida då dei døde skal dømmast . Då skal du løna dine tenarar profetane , dei heilage og dei som har ærefrykt for ditt namn , små og store , og øydeleggja dei som øydelegg jorda . »

Det synte seg eit stort teikn på himmelen : ei kvinne sveipt i sola , med månen under føtene og med ein krans av tolv stjerner på hovudet .
Ho var med barn og skreik i barselsmerter og fødselsrier .
På himmelen synte det seg òg eit anna teikn , ein stor drake , raud som eld . Han hadde sju hovud og ti horn og på hovuda sju kroner .
Halen hans drog med seg tredjedelen av stjernene på himmelen og kasta dei ned på jorda . Draken stilte seg framfor kvinna som skulle føda , for å sluka barnet så snart det var fødd .
Då fødde ho eit gutebarn som ein gong skal styra alle folkeslag med jernstav . Og barnet vart rykt opp til Gud , til hans trone .
Men kvinna rømde ut i øydemarka , til ein stad som Gud hadde laga til for henne , og der skulle ho i 1260 dagar få den føda ho trong .
Då braut det ut krig i himmelen : Mikael og englane hans gjekk til krig mot draken . Draken kjempa saman med englane sine ,
men dei vart overvunne , og det fanst ikkje lenger rom for dei i himmelen .
Den store draken , den gamle slangen , han som blir kalla djevelen og Satan , og som forfører heile verda , vart kasta ned på jorda , og englane hans vart kasta ned saman med han .
Og eg høyrde ei høg røyst i himmelen som sa : « Sigeren og makta og riket tilhøyrer no vår Gud , og herredømet den han har salva . For klagaren er kasta , han som dag og natt førte klagemål mot syskena våre for vår Guds andlet .
Dei har vunne over han i kraft av blodet frå Lammet og det ordet dei vitna om ; dei hadde ikkje livet så kjært at dei ikkje ville gå i døden .
Difor skal de jubla , de himlar og de som bur i dei ! Men ve over jorda og havet , for djevelen har kome ned til dykk , og vreiden hans er stor , for han veit at tida hans er kort . »







Og eg såg eit dyr stiga opp av havet . Det hadde ti horn og sju hovud og ti kroner på horna . På hovuda stod namn som var ein spott mot Gud .
Dyret eg såg , var likt ein leopard , men det hadde føter som ein bjørn og gap som ei løve . Draken gav dyret si kraft og si trone og stor makt .
Eitt av hovuda på dyret såg ut som om det hadde fått banesår , men det dødelege såret vart lækt . Heile verda undra seg over dyret og følgde det .
Folk tilbad draken fordi han hadde gjeve dyret makt , og dei tilbad dyret og sa : « Kven er som dyret , og kven kan strida mot det ? »
Det vart gjeve dyret ein munn som kunne tala store og spottande ord , og det fekk makt til å halda på i 42 månader .
Då opna det munnen for å spotta Gud , og det tok til å håna namnet hans og bustaden hans og dei som bur i himmelen .
Det fekk lov til å føra krig mot dei heilage og vinna over dei , og det fekk makt over alle stammar og folk , tungemål og folkeslag .
Og alle som bur på jorda , skal tilbe dyret , alle som heilt frå verda vart grunnlagd , ikkje har fått namnet sitt skrive i livsens bok hos Lammet som vart slakta .
Den som har øyre , høyr !
Den som skal i fangenskap , må gå i fangenskap . Den som skal drepast med sverd , må døy for sverd .
Og eg såg eit anna dyr stiga opp av jorda . Det hadde to horn som eit lam , men tala som ein drake .
All den makt det første dyret har , bruker det andre dyret i teneste for det første . Det får heile jorda og dei som bur der , til å tilbe det første dyret – det som hadde fått banesåret sitt lækt .
Det gjer store teikn , så det endå lèt eld frå himmelen fara ned på jorda midt for auga på folk .
Det forfører dei som bur på jorda , med dei teikn det har fått makt til å gjera i teneste for dyret . Og det seier til folka på jorda at dei skal laga ei biletstøtte til ære for dyret – det som vart såra med sverd , men livna til att .
Det fekk makt til å blåsa liv i biletet av dyret , så det jamvel kunne tala , og til å få drepe alle dei som ikkje ville tilbe biletet av dyret .
Dyret tvingar alle , små og store , rike og fattige , frie og slavar , til å ha eit merke på høgre handa eller på panna .
Og ingen kan kjøpa eller selja noko utan å ha dette merket : namnet på dyret eller det talet som svarar til namnet .
Her gjeld det å ha visdom . Lat den som har forstand , rekna ut talet for dyret ! For det er talet for eit menneske , og talet er 666 .
Og eg såg , og sjå ! – Lammet stod på Sion-fjellet , og saman med han dei 144 000 som hadde namnet til Lammet og namnet til Far hans skrivne på panna .
Frå himmelen høyrde eg ein lyd som bruset av veldige vassmengder og drønn av sterke toreslag . Og lyden var som når harpespelarar spelar på harpene sine .
Og dei song ein ny song framfor trona og dei fire skapningane og dei eldste , ein song som ingen kunne læra utan dei 144 000 , dei som er frikjøpte frå jorda .
Dette er dei som ikkje har gjort seg ureine med kvinner , for dei er som jomfruer . Det er dei som følgjer Lammet kvar han går . Det er dei av menneska som er frikjøpte og skal vera ei førstegrøde for Gud og Lammet .
I deira munn vart det ikkje funne løgn , dei er utan feil .
Og eg såg endå ein engel , flygande høgt oppe under himmelkvelven . Han hadde eit evig evangelium å forkynna for dei som bur på jorda , for alle folkeslag og stammar , tungemål og folk .
Og han ropa med høg røyst : « Ottast Gud og gjev han æra ! For no er timen komen då han skal halda dom . Tilbed han som skapte himmelen og jorda , hav og kjelder ! »
Ein annan engel følgde etter og ropa : « Fallen , fallen er Babylon den store , ho som har skjenkt alle folkeslag med vreidevin frå horeriet sitt . »
Ein tredje engel følgde etter dei og ropa med høg røyst : « Den som tilbed dyret og biletet av det og tek imot merket på panna eller handa ,
skal drikka av Guds vreidevin som er skjenkt ublanda i hans harmes skål , og pinast med eld og svovel for auga på dei heilage englane og Lammet .
Røyken frå pina deira stig opp i all æve , og dei har ikkje ro natt eller dag , desse som tilbed dyret og biletet av det , og alle som tek namnet til dyret som merke . »
Her må dei heilage halda ut , dei som held seg til Guds bod og trua på Jesus .
Frå himmelen høyrde eg ei røyst som sa : « Skriv : Sæle er dei døde som heretter døyr i Herren . Ja , seier Anden , dei skal få kvila frå strevet sitt , for gjerningane deira følgjer med dei . »
Og eg såg , og sjå ! – ei kvit sky , og på skya sat det ein som var lik ein menneskeson . Han hadde ein krans av gull på hovudet og ein skarp sigd i handa .
Og ein annan engel kom ut frå tempelet og ropa med høg røyst til han som sat på skya : « Lyft sigden din og haust inn ! For tida er komen for å hausta , og grøda på jorda er fullmogen . »

Då kom det endå ein engel ut frå tempelet i himmelen ; han òg hadde ein skarp sigd .
Så kom det ein annan engel frå altaret . Han hadde makt over elden og ropa med høg røyst til engelen som hadde den skarpe sigden : « Send ut den skarpe sigden din og haust inn drueklasane frå vinmarka på jorda , for no er druene mogne ! »
Og engelen lét sigden fara over jorda , hausta druene frå vinmarka på jorda og kasta dei i den store vinpressa , som er Guds vreide .
Utanfor byen vart vinpressa trødd , og blodet rann frå vinpressa så det stod opp til bekselet på hestane 1600 stadiar borte .
Og eg såg eit anna teikn i himmelen , stort og underfullt : sju englar med dei sju siste plagene , for med dei er Guds vreide fullført .
Og eg såg noko som likna eit hav av glas blanda med eld . På glashavet stod dei som hadde sigra over dyret og biletet av det og talet som står for namnet åt dyret . Dei har Guds harper i hendene
og syng den lovsongen som Guds tenar Moses song , den som òg er songen for Lammet : Store og underfulle er dine gjerningar , Herre Gud , du Allmektige . Rettferdige og sanne er dine vegar , du konge over folkeslaga .
Kven skulle ikkje frykta deg , Herre , og æra ditt namn ? For einast du er heilag . Alle folkeslag skal koma og tilbe for ditt andlet , fordi dine rettferdige dommar har vorte openberra .
Etter dette såg eg at tempelet i himmelen , som er vitnemålsteltet , vart opna .
Og ut frå tempelet kom dei sju englane som hadde med seg dei sju plagene . Dei var kledde i reint og skinande lin og hadde gullbelte om bringa .
Og ein av dei fire skapningane gav dei sju englane sju gullskåler fylte med den levande Guds vreide , han som lever i all æve .
Då vart tempelet fylt med røyk frå Guds herlegdom og makt , og ingen kunne gå inn i tempelet før dei sju plagene frå dei sju englane var fullførte .

Og eg høyrde frå tempelet ei høg røyst som sa til dei sju englane : « Gå av stad og tøm dei sju skålene med Guds vreide ut over jorda ! »
Då gjekk den første engelen og tømde si skål ut over jorda . Og vonde , forferdelege byllar braut ut på dei menneska som bar merket til dyret , og som tilbad biletet av dyret .
Den andre engelen tømde si skål i havet , og det vart til blod som av ein død kropp , og alle levande skapningar i havet døydde .
Den tredje engelen tømde si skål i elvane og kjeldene , og dei vart til blod .
Og eg høyrde engelen over vatna seia : « Rettferdig er du som er og som var , du heilage , fordi du dømmer slik .
For dei har aust ut blod frå heilage menneske og profetar , og blod har du gjeve dei å drikka . Det er som fortent ! » « Ja , Herre Gud , du Allmektige , sanne og rettferdige er dine dommar . »



Den femte engelen tømde si skål ut over trona til dyret . Då vart riket til dyret lagt i mørker , og folk beit seg i tunga av pine .
Men dei spotta Gud i himmelen for pinene og byllane sine , og dei vende ikkje om frå sine gjerningar .
Den sjette engelen tømde si skål i den store elva Eufrat . Då tørka vatnet i elva bort , så det kunne ryddast veg for kongane frå Austerland .
Og eg såg at det kom tre ureine ånder ut or gapet på draken og or gapet på dyret og or munnen på den falske profeten ; dei likna froskar .
Dette er demoniske ånder som gjer under og teikn , og dei går ut til kongane i heile verda og vil samla dei til krigen på Guds , Den allmektiges store dag .
– « Sjå , eg kjem som ein tjuv . Sæl er den som vaker og tek vare på kleda sine , så han ikkje må gå naken og visa si skam . » –
Og dei samla kongane på den staden som på hebraisk heiter Harmageddon .
Den sjuande engelen tømde si skål ut i lufta . Då høyrdest det frå trona i tempelet ei høg røyst som sa : « Det er skjedd ! »
Og det kom lyn og drønn og torebrak , og eit jordskjelv som det ikkje har vore maken til så lenge det har levd menneske på jorda – så kraftig var det .
Den store byen vart kløyvd i tre delar , og byane til folkeslaga vart lagde i grus . Gud gløymde ikkje det store Babylon og lét det få begeret med hans harme- og vreidevin .
Kvar øy vart borte , og fjella fanst ikkje meir .
Veldige hagl så tunge som ein talent fall ned frå himmelen over menneska . Men dei spotta Gud for plaga med haglet , for plaga var frykteleg .
Ein av dei sju englane som hadde dei sju skålene , kom bort til meg og sa : « Kom , eg vil syna deg korleis den store hora får sin dom , ho som sit ved veldige vatn .
Kongane på jorda har drive hor med henne , og dei som bur på jorda , har vorte rusa av vinen frå horeriet hennar . »
I Anden førte han meg ut i øydemarka , og eg såg ei kvinne som sat på eit dyr , raudt som skarlak . Dyret var fullsett med namn som var ein spott mot Gud . Det hadde sju hovud og ti horn .
Kvinna var kledd i purpur og skarlak og glitra av gull og edelsteinar og perler . I handa hadde ho eit gullbeger fullt med motbydelege ting og all ureinskapen frå horeriet sitt .
På panna hennar stod det skrive eit namn med løynd meining : « Babylon den store , mor til horene og til alt som er motbydeleg på jorda . »
Og eg såg at kvinna var rusa av blodet frå alle dei heilage og frå Jesu vitne . Full av undring såg eg henne .
Men engelen sa til meg : « Kvifor undrar du deg ? Eg skal fortelja deg løyndomen med kvinna og med dyret som ber henne og har sju hovud og ti horn .
Dyret du såg , det var , men er ikkje , og det skal koma opp frå avgrunnen og gå sin undergang i møte . Og dei som bur på jorda , og som ikkje har fått namnet sitt skrive i livsens bok frå verda vart grunnlagd , dei skal undra seg når dei ser dyret som var , men ikkje er , og endå skal koma .
Her trengst det vit og visdom . Dei sju hovuda er sju fjell , og på dei sit kvinna . Dei er òg sju kongar :
Fem av dei er falne , éin er no , og éin er enno ikkje komen , og når han kjem , skal han bli verande berre ei lita stund .
Dyret som var , men ikkje er , det er sjølv den åttande , men like fullt ein av dei sju og går sin undergang i møte .
Dei ti horna du såg , er ti kongar som enno ikkje har fått kongerike , men saman med dyret skal dei få kongsmakt i éin time .
Alle vil dei eitt og det same og gjev si makt og sin råderett til dyret .
Dei skal føra krig mot Lammet . Men Lammet er herren over herrane og kongen over kongane og skal sigra over dei saman med sine , dei som er kalla og utvalde og trufaste . »
Så seier han til meg : « Dei vatna du såg der hora sit , er folk og folkemengder , folkeslag og menneske med ulikt tungemål .
Og dei ti horna du såg , og dyret med , skal hata hora , leggja henne øyde og kle henne naken , eta kjøtet hennar og brenna henne opp med eld .
For Gud gav dei i hjartet å fullføra hans plan og ha éin og same vilje : å gje si kongsmakt til dyret , heilt til Guds ord er oppfylt .
Og kvinna du såg , er den store byen som har kongsmakt over kongane på jorda . »
Etter alt dette såg eg ein annan engel stiga ned frå himmelen . Han hadde stor makt , og jorda vart opplyst i glansen frå han .
Han ropa med høg røyst : « Fallen , fallen er Babylon den store ! Ho har vorte ein bustad for vonde ånder , ein gøymestad for alle ureine ånder , ein gøymestad for alle ureine fuglar , ein gøymestad for alle ureine og avskyelege dyr .
For alle folkeslag har drukke vreidevin frå horeriet hennar . Kongane på jorda har drive hor med henne , og kjøpmennene på jorda har vorte rike av hennar overdådige luksus . » « Far bort frå henne , mitt folk , så de ikkje blir medskuldige i syndene hennar og ikkje ramma av plagene hennar .

For syndene hennar har tårna seg opp heilt til himmelen , og Gud har vorte mint om all uretten ho har gjort .
Gjev henne att likt for likt , ja , gjev henne dobbelt att for det ho har gjort , og skjenk dobbelt opp til henne i det begeret ho sjølv har skjenkt opp .
Gjev henne like mykje pine og sorg som ho sjølv har unnt seg prakt og luksus . Ho seier til seg sjølv : ‘ Her sit eg som dronning , eg er ikkje enkje , og sorg skal eg aldri vita av . ’
Difor skal plagene hennar koma på éin og same dagen : død og sorg og hungersnaud , og ho skal brennast opp med eld . For veldig er Herren Gud som dømmer henne . » « Ve , ve du store by , Babylon , du mektige by ! På ein einaste time kom dommen over deg . »





« Fruktene som var lysta i livet ditt , er borte for deg , og alt det dyre du eigde , og all di prakt har du tapt , aldri skal det finnast meir . » « Ve , ve over den store byen , som var kledd i fint lin og purpur og skarlak , og som glitra av gull og edelsteinar og perler !


På ein einaste time er all denne rikdomen lagd øyde . » « Ve , ve over den store byen , der alle som har skip på havet , har vorte rike av hennar overflod ! På ein einaste time vart ho lagd øyde . »


Gled dykk over hennar fall , du himmel og de heilage , de apostlar og profetar ! For Gud har dømt henne og gjeve dykk oppreising . « Slik skal Babylon , den store byen , bli kasta ned med veldig kraft og aldri meir finnast .

I deg skal det aldri meir høyrast lyd av harpespelarar og songarar , fløytespelarar og basunblåsarar . I deg skal det aldri meir finnast handverkarar av noko slag . I deg skal det aldri meir høyrast lyd av kvernstein som durar .
I deg skal det aldri meir skina lys frå noka lampe . I deg skal det aldri meir høyrast røyster av brudgom og brur . For kjøpmennene dine var stormenn på jorda , og med trolldomen din vart alle folkeslag forførte .
I denne byen vart det funne blod av profetar og heilage , ja , av alle dei som er slakta ned på jorda . »
Etter dette høyrde eg noko som likna eit mektig kor frå ein stor skare i himmelen . Dei song : Halleluja ! Sigeren og æra og makta tilhøyrer vår Gud ,
for sanne og rettferdige er hans dommar . Han har dømt den store hora , ho som øydela jorda med horeriet sitt , og blodet av tenarane sine har han kravd av hennar hand . Halleluja ! Røyken frå henne stig opp i all æve . « Amen . Halleluja ! » « Lova vår Gud , alle hans tenarar , de som ottast han , små og store ! » « Halleluja ! Herren vår Gud , Den allmektige , har vorte konge !




Lat oss gleda oss og jubla og gje han æra ! For tida er komen då Lammet skal halda bryllaup . Brura har gjort seg klar ,
og det er gjeve henne ei drakt av skinande reint lin . »
Og han seier til meg : « Skriv : Sæle er dei som er bedne til bryllaupsmåltidet hos Lammet . » Og han sa : « Dette er Guds sanne ord . »
Eg kasta meg ned for føtene hans og ville tilbe han . Men han seier til meg : « Gjer ikkje det ! Eg er ein tenar liksom du og syskena dine , dei som har Jesu vitnemål . Gud skal du tilbe ! » Jesu vitnemål er Anden i profetordet .
Og eg såg himmelen open , og sjå ! – ein kvit hest . Og han som sat på hesten , heiter Trufast og Sannferdig , for han dømmer og strider med rettferd .
Auga hans er som logande eld , på hovudet har han mange kroner , og han har eit namn innskrive som ingen kjenner utan han .
Han er kledd i ei kappe som er dyppa i blod , og namnet hans er Guds Ord .
Himmelhærane , kledde i kvitt og reint lin , følgjer han på kvite hestar .
Og ut or munnen hans går det eit skarpt sverd ; med det skal han slå folkeslaga ned . Han skal styra dei med jernstav og trø vinpressa som er fylt med vreidevin , med harmen frå Gud , Den allmektige .
På kappa og ved hofta har han eit namn skrive : Kongen over kongane og herren over herrane .
Og eg såg ein engel som stod inne i sola . Han ropa med høg røyst til alle fuglane som flyg under himmelkvelven : « Kom hit , samla dykk til Guds store gjestebod !
De skal få eta kjøtet av kongar og hærførarar og mektige menn , kjøtet av hestar og ryttarane deira , kjøtet av alle , både frie og slavar , små og store . »
Og eg såg dyret og kongane på jorda og hærane deira samla til krig mot han som sat på hesten , og mot hæren hans .
Men dyret vart fanga saman med den falske profeten , han som tente dyret og gjorde under og med dei forførte alle som tok merket til dyret og tilbad biletet av det . Begge vart kasta levande i eldsjøen som brenn med svovel .
Dei andre vart drepne med sverdet til ryttaren , det sverdet som gjekk ut or munnen hans . Og alle fuglane åt seg mette av kjøtet deira .
Og eg såg ein engel stiga ned frå himmelen . I handa hadde han nøkkelen til avgrunnen og ei stor lenkje .
Han greip draken , den gamle slangen , som er djevelen og Satan , og batt han for tusen år .
Engelen kasta han i avgrunnen , låste att og sette segl over , så han ikkje lenger skulle forføra folka , ikkje før dei tusen åra var omme . Etter det skal han sleppast laus ei kort tid .
Og eg såg troner , og nokre sette seg på dei , og dei fekk makt til å halda dom . Og eg såg sjelene til dei som hadde vorte halshogne på grunn av Jesu vitnemål og Guds ord , dei som ikkje hadde tilbede dyret eller biletet av dyret , og ikkje teke mot merket på panna eller handa . Dei vart levande att og herska som kongar saman med Kristus i tusen år .
Men dei andre døde vart ikkje levande før dei tusen åra var gått . Dette er den første oppstoda .
Sæl og heilag er den som får ta del i den første oppstoda . Over dei har den andre døden inga makt . Dei skal vera Guds og Kristi prestar og herska som kongar med han i tusen år .
Og når dei tusen åra er til ende , skal Satan sleppast laus frå fengselet sitt .
Han skal dra ut og forføra folka ved dei fire verdshjørna , Gog og Magog , og samla dei til strid ; og dei er talrike som havsens sand .
Dei drog opp til høgsletta på jorda og kringsette leiren til dei heilage og den byen som var elska . Men det fór eld ned frå himmelen og gjorde ende på dei .
Og djevelen , som hadde forført dei , vart kasta i sjøen med eld og svovel , der dyret og den falske profeten er . Der skal dei pinast dag og natt i all æve .
Og eg såg ei stor , kvit trone og han som sat på trona . Jorda og himmelen flykta bort frå hans andlet , og dei fanst ikkje meir .
Og eg såg dei døde , store og små : Dei stod framfor trona , og bøker vart opna . Og ei anna bok vart opna , livsens bok . Og dei døde vart dømde etter det som stod skrive i bøkene , etter gjerningane sine .
Havet gav frå seg dei døde som var der , og døden og dødsriket gav frå seg dei døde som var der , og dei vart dømde , kvar etter sine gjerningar .
Så vart døden og dødsriket kasta i eldsjøen . Og eldsjøen , det er den andre døden .
Og dersom nokon ikkje stod oppskriven i livsens bok , vart han kasta i eldsjøen .
Og eg såg ein ny himmel og ei ny jord . For den første himmel og den første jord var borte , og havet var ikkje meir .
Og eg såg den heilage byen , det nye Jerusalem , koma ned frå himmelen , frå Gud , gjord i stand lik ei brur som er pynta for sin brudgom .
Og eg høyrde frå trona ei høg røyst som sa : « Sjå , Guds bustad er hos menneska . Han skal bu hos dei , og dei skal vera hans folk , og Gud sjølv skal vera hos dei . Han skal vera deira Gud .
Han skal tørka kvar tåre frå auga deira , og døden skal ikkje vera meir , og ikkje sorg og ikkje skrik og ikkje pine . For det som ein gong var , er borte . »




Ein av dei sju englane som hadde dei sju skålene , fylte med dei sju siste plagene , kom og sa til meg : « Kom , så skal eg visa deg brura som Lammet har teke til ekte . »
I ånda førte han meg opp på eit stort og høgt fjell og viste meg den heilage byen , Jerusalem , som kom ned frå himmelen , frå Gud .
Byen hadde Guds herlegdom og stråla som den dyraste edelstein , som krystallklår jaspis .
Byen hadde ein stor og høg mur med tolv portar , og ved dei stod det tolv englar . På portane var det skrive namn , det var namna på dei tolv stammane til Israelsfolket .
Tre portar vende mot aust , tre mot nord , tre mot sør og tre mot vest .
Bymuren hadde tolv grunnsteinar , og på dei var det skrive tolv namn , det var namna på dei tolv apostlane til Lammet .
Han som tala med meg , hadde ei målestong av gull . Med den skulle han måla både byen og portane og muren .
Byen var bygd som ein firkant , like lang som brei . Og engelen målte byen med målestonga : Han var 12 000 stadiar lang og like brei og høg .
Så målte han bymuren : Han var 144 alner høg etter menneskemål , som òg er englemål .
Muren var bygd av jaspis , og sjølve byen var av reint gull , lik det klåraste glas .
Grunnsteinane i bymuren var prydde med edelsteinar av alle slag . Den første grunnsteinen var av jaspis , den andre av safir , den tredje av kalsedon , den fjerde av smaragd ,
den femte av sardonyks , den sjette av karneol , den sjuande av krysolitt , den åttande av beryll , den niande av topas , den tiande av krysopras , den ellevte av hyasint , den tolvte av ametyst .
Dei tolv portane var tolv perler ; kvar port var laga av ei einaste perle . Gata gjennom byen var av reint gull , klår som glas .
Noko tempel såg eg ikkje i byen , for Herren Gud , Den allmektige , og Lammet er tempel der .
Og byen treng ikkje lys frå sol eller måne , for Guds herlegdom lyser over han , og Lammet er lyset hans .
Folkeslaga skal vandra i lyset frå byen , og kongane på jorda skal koma dit med alle rikdomane sine .
Byportane skal aldri stengjast etter dagen , for natt skal ikkje vera der .
Og alt det verdfulle og herlege som folka eig , skal dei føra inn i byen .
Men noko ureint skal aldri koma inn i han , ingen som gjer motbydelege ting eller fer med løgn , men berre dei som er oppskrivne i livsens bok hos Lammet .
Engelen synte meg ei elv med livsens vatn ; klår som krystall renn ho ut frå trona åt Gud og Lammet .
Midt imellom bygata og elva står livsens tre , fritt til begge sider . Det ber frukt tolv gonger og gjev si frukt kvar månad . Og lauvet på treet er til lækjedom for folka .
Det skal ikkje lenger finnast noka forbanning . Trona åt Gud og Lammet skal vera i byen , og tenarane hans skal tena han .
Dei skal sjå Guds andlet , og namnet hans skal vera på panna deira .
Natt skal det ikkje vera meir , og dei treng ikkje lys av lampe eller av sol , for Herren Gud skal lysa over dei . Og dei skal herska som kongar i all æve .
Og engelen sa til meg : « Desse orda er truverdige og sanne . Herren , den Gud som gjev profetane sin Ande , har sendt sin engel for å syna tenarane sine det som snart skal henda .
Og sjå , eg kjem snart . Sæl er den som tek vare på dei profetiske orda i denne boka . »
Eg , Johannes , er den som høyrde og såg alt dette . Då eg hadde høyrt og sett det , kasta eg meg ned for føtene til den engelen som hadde synt meg dette , og ville tilbe han .
Men han sa til meg : « Gjer ikkje det ! Eg er ein tenar liksom du og syskena dine , profetane , og dei som tek vare på orda i denne boka . Gud skal du tilbe ! »
Så sa han til meg : « Set ikkje segl for dei profetiske orda i denne boka ! For tida er nær .
Lat den som gjer urett , halda fram med å gjera urett , og den ureine halda fram med å vera urein ! Lat den rettferdige gjera det som er rett , og den heilage halda fram i helging .
Sjå , eg kjem snart , og løna eg vil gje , har eg med meg ; eg vil gje kvar og ein att etter det han har gjort .
Eg er Alfa og Omega , den første og den siste , opphavet og enden .
Sæle er dei som vaskar kappene sine , så dei får rett til å eta av livsens tre og gå inn gjennom portane i byen .
Men utanfor er hundane og dei som fer med trolldom , og dei som driv hor , mordarane , avgudsdyrkarane og alle som elskar løgn og talar løgn .
Eg , Jesus , har sendt min engel for å vitna om dette for dykk i forsamlingane . Eg er Davids rotskot og ætt , den klåre morgonstjerna . »
Anden og brura seier : « Kom ! » Og den som høyrer det , skal seia : « Kom ! » Den som tørstar , skal koma , og den som vil , skal få livsens vatn som gåve .
Eg vitnar for kvar og ein som høyrer dei profetiske orda i denne boka : Dersom nokon legg noko til dette , skal Gud leggja på han dei plagene det er skrive om i denne boka .
Og dersom nokon tek noko bort av orda i denne profetiske boka , då skal Gud ta frå han hans del i livsens tre og i den heilage byen , som det er skrive om i denne boka .
Han som vitnar om dette , seier : « Ja , eg kjem snart . » Amen . Kom , Herre Jesus !
Herren Jesu nåde vere med alle !

















































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































