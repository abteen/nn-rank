26282









































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































Na i vola ni kawa i Jisu Karisito , na luve i Tevita , na luve i Eparaama .
E tama i Aisake ko Eparaama , ka tama i Jekope ko Aisake , ka tama i Juta kei iratou na tuakana kei iratou na tacina ko Jekope ,
e tama i Veresi kei Sera ko Juta , ka tinadrau ko Tema , ka tama i Eseroma ko Veresi , ka tama i Erami ko Eseroma ,
ka tama i Amenatave ko Erami , ka tama i Nasoni ko Amenatave , ka tama i Salimoni ko Nasoni ,
ka tama i Poasa ko Salimoni , ka tinana ko Reapi , ka tama i Opeti ko Poasa , ka tinana ko Ruci , ka tama i Jese ko Opeti ,
ka tama i Tevita na tui ko Jese . E tama i Solomoni ko Tevita na tui , ka tinana na wati Uraia ,
ka tama i Riopoama ko Solomoni , ka tama i Apaijia ko Riopoama , ka tama i Asa ko Apaijia ,
ka tama i Josefata ko Asa , ka tama i Jorame ko Josefata , ka tama i Usaia ko Jorame ,
ka tama i Jocami ko Usaia , ka tama i Aasi ko Jocami , ka tama i Esekaia ko Aasi ,
ka tama i Manasa ko Esekaia , ka tama i Emoni ko Manasa , ka tama i Josaia ko Emoni ,
ka tama i Jekonaia kei iratou na tuakana kei iratou na tacina ko Josaia , donuya na gauna ni nodra kau yani ki Papiloni .
Ia ni ra sa kau ki Papiloni e a qai sucu ko Salacieli na luve i Jekonaia , ka tama i Serupepeli ko Salacieli ,
ka tami i Apiuta ko Serupepeli , ka tama i Elaiakimi ko Apiuta , ka tama i Asori ko Elaiakimi ,
ka tama i Setoki ko Asori , ka tama i Akeimi ko Setoki , ka tama i Iliuta ko Akeimi ,
ka tama i Iliasa ko Iliuta , ka tama i Matani ko Iliasa , ka tama i Jekope ko Matani ,
ka sa i Jekope na tama i Josefa na wati Meri , ka a sucu mai vua ko Jisu , ko koya ka vakatokai me Karisito .
O koya goua sa mani tinikava taucoko kina na i tabatamata mai vei Eparaama ki vei Tevita , ka tinikava na i tabatamata mai vei Tevita ki na nodra kau ki Papiloni , ka tinikava na i tabatamata mai na nodra kau ki Papiloni , ki vei Karisito .
E vaka oqo na sucu i Jisu Karisito . E a sa musuki tu ko Meri na tinana vei Josefa , ia ni se bera ni rau la'ki tiko vata sa votu na nona bukete mai vua na Yalo Tabu .
Ia ko Josefa , e na nona yalo dodonu , e sega ni vinakata me vakamaduataki Meri , sa mani lomana kina me sa sereki koya vakavuni ga .
Ia ni sa vakananuma tiko ko koya na ka oqo , sa qai rairai vua e na tadra e dua na agilosi ni Turaga , ka kaya , “ Josefa , na luve i Tevita , kakua ni rere ni kauti Meri na watimu , ni sa mai vua na Yalo Tabu na ka sa kunekunetaka ;
e na vakasucuma ko koya e dua na gonetagane , ka mo vakayacani koya me yacana ko Jisu , ni sa i koya e na vakabulai ira na nona tamata mai na nodra i valavala ca . ”
Sa yaco na ka kece ga oqo me vakayacori sara kina na vosa ni Turaga , ka a vosataka na parofita :
“ Raica , e na bukete e dua na goneyalewa ka na vakasucuma e dua na gonetagane , ka ra na vakayacana me ko Imanueli , ” a kena i balebale , “ na Kalou sa tiko vata kei keda . ”
Ni sa yadra mai na moce ko Josefa , sa vakayacora sara me vaka na ka sa vakarota vua na agilosi ni Turaga ; ka sa kauti Meri na watina ;
ia , e a sega ni veiyacovi kaya mada , ka yacova ni sa vakasucuma oti ko Meri na luvena tagane ; a sa vakayacana ko Josefa me ko Jisu .
E a sucu ko Jisu mai Peceliema e Jutia e na gauna i Eroti na tui . E na gauna koya e ratou a yaco yani kina ki Jerusalemi e so na tamata vuku mai na tokalau , ka ratou kaya ,
“ E vei ko koya sa sucu me nodra tui na Jiu ? Keitou a raica na nona kalokalo mai na tokalau , ka keitou sa lako mai oqo me so-kalou vua . ”
Ni sa rogoca na ka oqo ko Eroti na tui , sa leqa na lomana ka vaka kina ko Jerusalemi taucoko .
Sa qai vakasoqoni ira vata kece ga na bete levu kei ira na nodra daunilawa na tamata ka vakataroga vei ira na vanua me na sucu kina na Karisito .
Era sa qai kaya vua , “ Mai Peceliema e Jutia , ni a vola tu vaka oqo na parofita :
ʻ Ia ko iko , Peceliema , e na vanua ko Juta , ko sa sega ni lailai sobu mai vei ira na veikoro e Juta ni na tubu mai vei iko e dua na turagame na liutaki ira na Isireli . ’ ”
Sa qai kacivi iratou lo na tamata vuku ko Eroti ka taroga matua vei iratou na gauna ka a rairai kina na kalokalo .
Sa qai talai iratou ki Peceliema , ka kaya , “ Dou la'ki vakasaqara matua sara na gone lailai ; ia , ni dou sa kunea , dou qai tukuna mai vei au , me'u bau la'ki vakarokoroko tale ga vua . ”
Ni ratou sa rogoca oti na vosa ni tui , e ratou sa mani lako sara . Ia ni ratou sa lako tiko e ratou sa raica na kalokalo ga e ratou a raica mai na tokalau . E toso tiko ki liu na kalokalo ka la'ki tu vakadua donuya na vanua e koto kina na gone .
Sa levu dina na nodratou marau e na gauna e ratou raica kina na kalokalo .
Ia ni ratou sa curu ki vale e ratou sa raica na gone kei Meri na tinana . E ratou sa tekiduru ka vakarokoroko vua . E ratou sa qai dolava na nodratou taga ka cabora vua na nodratou i loloma ; na koula kei na drega boi vinaka kei na mura .
E ratou sa qai lesu tale ki na nodratou vanua e na dua tani tale na sala ; me vaka ni a kaya vei iratou na Kalou e na dua na tadra me ratou kakua ni lako tale vei Eroti .
Ia ni ratou sa lesu tale , sa qai rairai vei Josefa e dua na agilosi ni Turaga , ka kaya , “ Mo cavutu , ka kauta na gone lailai kei tinana , ka dro ki Ijipita , ka mo tiko ga kina me yacova ni'u sa tukuna tale vei iko e dua na ka ; ni sa vakarau oqo me vakasaqara na gone lailai ko Eroti me vakamatea . ”
Sa cavutu ko koya ka kauta na gone lailai kei tinana e na bogi , ka lako ki Ijipita ,
ka tiko kina me yacova na mate i Eroti . Sa yaco koya me vakayacori sara kina na vosa ni Turaga ka a kaya na parofita , “ Au a kaciva na Luvequ mai Ijipita . ”
Ia ko Eroti , ni sa qai kila ni ratou sa vakaisini koya ko iratou na tamata vuku , sa cudru vakalevu sara . A vakarota me ra vakamatei ko ira kece na gone tagane lalai yabaki rua ka lako sobu mai Peceliema kei na veivanua vakavolivolita - ka yaco oqo me veidonui kei na gauna ka a vaqaqai iratou matua kina na tamata vuku ko koya .
Sa qai vakayacori sara kina na vosa i Jeremaia na parofita , ni a kaya ,
“ E rogo e dua na domo mai Rama , a qoqolou kei na tagi lagalaga , e tagicaki ira na luvena ko Rejieli ; ka bese ni vakacegui kina , ni ra sa yali . ”
Ni sa mate ko Eroti , sa rairai vei Josefa e na tadra mai Ijipita e dua na agilosi ni Turaga ,
ka kaya , “ Cavutu , ka kauta na gone lailai kei tinana , ka lako ki na nodra vanua na Isireli , ni ra sa mate ko ira era a via vakamatea na gone . ”
E sa qai cavutu ko koya ka kauta na gone lailai kei tinana , ka lako ki na nodra vanua na Isireli .
Ia ni sa rogoca ni sa tui tiko mai Jutia ko Arikeleo me i sosomi kei Eroti na tamana , sa rere ni lako kina ; ia ni sa vakasalataki kina e na tadra , sa mani lako sara ki na yasayasa vaka-Kalili ,
ka la'ki tiko e na koro ka yacana ko Nasareci , ka me vakayacori sara kina na vosa era a kaya na parofita , “ E na vakatokai ko koya me kai Nasareci . ”
E na gauna koya sa lako voli mai ko Joni na Dauveipapitaisotaki , ka dau vunau e na loma ni vanua mai Jutia , ka kaya ,
“ Ni veivutuni ni sa voleka na matanitu vakalomalagi ! ”
Ni sa i koya ga oqo ka a vosa kina ko Aisea na parofita , ka kaya , “ Na domona e dua sa kacikaci voli e loma ni vanua : Dou caramaka na sala ni Turaga , cakava me dodonu na nona gaunisala ! ”
Ia sa vakaisulu ko Joni e na i sulu vuti ni kameli , ka vau na tolona e na i oro kuli ni manumanu , ka kena kakana na vodre kei na oni ni veikau .
Era sa qai lako yani vua ko ira mai Jerusalemi kei Jutia taucoko , kei na yasana kece e volekata na Joritani ,
ka sa papitaisotaki ira ko koya e na uciwai na Joritani , ni ra sa vakatusa tiko kina na nodra i valavala ca .
Ia ni sa raici ira e lewe vuqa na Farisi kei na Setoki ni ra sa lako tiko yani vua me ra papitaisotaki , sa kaya vei ira , “ Oi kemuni na kawa ni gata ! O cei sa vakasalataki kemuni mo ni dro tani mai na cudru sa lako tiko mai ?
Ni vuataka na vua e kilikili kaya na veivutuni ,
ka kakua ni via nanuma mo ni kaya e lomamuni , ʻ A tama i keimami ko Eparaama , ' ni'u sa kaya vei kemuni , sa rawa vua na Kalou me vakatubura me ra luve i Eparaama na veivatu oqo .
Sa toka sara ga oqo na matau e na veivunikau me tatalaki sobu kina na kau kece ga e sega ni vuataka na vua vinaka , ka ra biu ki na buka waqa .
Au sa papitaisotaki kemuni e na wai e na nomuni sa veivutuni ; ia ko koya e muri au mai e levu cake vei keirau , ka sega ni rauti au me'u i kaukau ni nona i vava ; e na papitaisotaki kemuni ko koya e na Yalo Tabu kei na buka waqa .
Sa taura tu e ligana na nona i sivi ni sila me vakasavasavataka kina na nona buturara ni caka sila , ka binia vata na sila ki na nona lololo ; ia na qana e na vakama e na buka waqa e sega ni bokoci rawa . ”
Sa qai lako ko Jisu mai Kalili ki na Joritani me la'ki papitaisotaki koya ko Joni .
A via tarovi koya ko Joni , ka kaya , “ Oi au ga e ganita me'u papitaisotaki mai vei kemuni , ia oqo ko ni sa qai lako tale li mai vei au ? ”
Ia a sauma ko Jisu , ka kaya vua , “ Tei vosota mada me caka vaka kina e na gauna oqo , ni daru na vakayacora kina na ka kece e vinakata na Kalou . ” Sa mani vakayacora vaka kina ko Joni .
Ia ni sa papitaisotaki oti ko Jisu sa cabe sara mai wai , ka raica , sa qai tadola mai na lomalagi , ka sa raica sara ko koya na Yalo ni Kalou ni sa lako sobu mai me vaka na ruve , ka mai ro toka vua .
Sa qai rogo mai e dua na domo mai lomalagi , ka kaya , “ Oqo na noqu Gone ni Toko , au sa dau vinakata vakalevu . ”
Sa qai kauti Jisu cake na Yalo Tabu ki na vanua lala me veretaki koya kina na tevoro .
Ia ni sa oti e vasagavulu na siga ka vasagavulu na bogi e lolo tiko kina , sa qai viakana .
Sa qai lako yani na dauvere ka kaya vua , “ Kevaka ko sa Luve ni Kalou , kaya mada ki na veivatu oqo me ra vuki me ra i buli madrai . ”
Ia sa sauma ko Jisu ka kaya , “ Sa volai tu , ʻ E na sega ni bula na tamata e na madrai duadua ga ; ia sa bula ga e na vosa kece ga sa lako mai na gusu ni Kalou . ’ ”
Sa qai kauti koya na tevoro ki na koro tabu ko Jerusalemi ka vakaturi koya e na dela ni Valenisoro ,
ka kaya vua , “ Kevaka ko sa Luve ni Kalou , mo rika sobu ; ni sa volai tu , ʻ E na vakaroti ira na nona agilosi ko koya e na vukumu : Ka ra na tabei iko cake e ligadra , de tavutu na yavamu e na dua na vatu . ’ ”
Sa qai kaya vua ko Jisu , “ Sa volai tale ga , ʻ Mo kakua ni veretaka na Turaga na nomu Kalou . ’ ”
Sa qai kauti koya tale na tevoro ki na dua na ulunivanua cecere sara , ka vakaraitaka vua na veimatanitu kece ga e vuravura , kei na kedra lagilagi ;
ka qai kaya , “ Au na solia vei iko na veika kece ga oqo kevaka ko cuva sobu ka vakarokoroko vei au . ”
Sa qai kaya vua ko Jisu , “ Lako tani , Setani ! Ni sa volai tu , ʻ Mo vakarokoroko vua na Turaga na nomu Kalou , ka mo qaravi koya duadua ga . ’ ”
Sa qai biuti koya na tevoro , ka ratou sa qai lako mai e so na agilosi ka mai qaravi koya .
Ia ni sa rogoca ko Jisu ni sa biu ki na vale ni veivesu ko Joni , sa suka tale ki Kalili ;
ka sa biuti Nasareci ka sa la'ki tiko mai Kapenaumi e baravi , e na i yalayala kei Sepuloni kei Nafitalai ;
me vakayacori sara kina na vosa i Aisea na parofita , ni a kaya ,
“ Na vanua ko Sepuloni kei na vanua ko Nafitalai , vaka ki wasawasa , e na tai kadua ni Joritani , o Kalili ni veimatanitu tani !
Ko ira era tiko e na butobuto , era na qai raica e dua na rarama levu ! Ka sa kida mai na rarama vei ira era tiko e na vanua ni yaloyalo ni mate ! ”
Mai na gauna koya sa vakatekivu kina me dau vunau ko Jisu , ka kaya , “ Mo ni veivutuni ni sa voleka na matanitu vakalomalagi . ”
Ni sa lako voli e na baravi mai Kalili ko Jisu , sa mani raica e lewe rua na veitacini , ko Saimoni ko koya e vakatokai ko Pita kei Adriu na tacina e rau biu lawa tiko ki wai , ka ni rau sa gonedau .
Sa qai kaya vei rau ko koya , “ Drau muri au mai , ka'u na qisi kemudrau mo drau gonedau ni tamata . ”
A rau sa biuta sara tu na nodrau lawa ka muri koya .
Sa qai toso tale vakalailai ki liu ko koya , ka raica e lewe rua tale na veitacini , ko Jemesa na luve i Sepeti kei Joni na tacina , ni ratou tiko vata kei Sepeti na tamadrau e na waqa , ka ratou oneva tiko na nodratou lawa . Sa kacivi rau ko Jisu
ka rau sa biuta sara na waqa kei tamadrau , ka muri koya .
Sa qai veilakoyaki voli e Kalili taucoko ko Jisu , ka veivakatavulici e na nodra veivalenilotu , ka vunautaka na i Tukutuku Vinaka ni matanitu , ka vakabulai ira na tamata mai na veimate kece ga kei na malumalumu kece ga .
Sa qai rogovaki yani na kena i rogorogo ki Siria taucoko , ka ra sa kau vua na tamata kece ga era tauvimate ka vakaleqai tu e na veimataqali mate se yaluma , kei ira na curumi tevoro , na lialia , kei ira na paralasi ; ka sa vakabulai ira kece ko koya .
A ra sa muri koya e lewe vuqa sara mai Kalili kei na Koro e Tini kei Jerusalemi kei Jutia kei na tai kadua ni Joritani .
Ni sa raici ira na lewe vuqa ko Jisu , sa mani cabe cake ki na ulunivanua . Ni sa dabe sobu e ratou sa qai lako mai ki vua na nona tisaipeli ,
sa qai tekivu vosa ko koya , ka vakatavulici ira , ka kaya :
“ Sa kalougata ko ira era sa yalo malumalumu , ni sa nodra na matanitu vakalomalagi .
“ Sa kalougata ko ira era dau kune rarawa , ni ra na vakacegui .
“ Sa kalougata ko ira era yalo malua ni ra na taukena na vanua .
“ Sa kalougata ko ira era via kania ka via gunuva na ka e dodonu , ni ra na vakamamautaki .
“ Sa kalougata ko ira era dau loloma , ni ra na lomani .
“ Sa kalougata ko ira era sa yalo savasava , ni ra na raica na Kalou .
“ Sa kalougata ko ira era dau sasagataka na veivinakati , ni ra na vakatokai me ra luve ni Kalou .
“ Sa kalougata ko ira era vakacacani e na vuku ni ka e dodonu , ni sa nodra na matanitu vakalomalagi .
“ Dou sa kalougata ni dou sa vakasewasewani ka vakacacani ka vosa vakacacataki vakailasu e na ka kece ga e ca e na vukuqu .
Dou reki ka marau vakalevu , ni sa levu na kemudou i sau mai lomalagi , ni sa vaka oqo na nodra vakacacani na parofita era a bula e liu vei kemudou .
“ Oi kemudou na masima kei vuravura . Ia kevaka sa seavu mai na masima na kena tuituina e na qai vakatuituinataki tale e na cava ? Sa na qai sega ni yaga e na dua na ka , me sa biu tani ga , me ra buturaka na tamata .
“ Oi kemudou na rarama kei vuravura . Na koro sa toka e delana e na sega ni tabonaki rawa .
E sega tale ga ni ra dau vakacaudreva oti na cina na tamata , ka ra qai biuta e na ruku ni kato ; e na kena i tutu ga , me vakararamataki ira kece ga era tiko e na loma ni vale .
Me cila vaka kina na nomudou rarama e matadra na tamata , me ra raica rawa na nomudou cakacaka vinaka , ka vakarokorokotaka na Tamamudou sa tiko mai lomalagi .
“ Dou kakua ni nanuma ni'u sa lako mai me'u taba bokoca na Lawa kei na nodra i vakavuvuli na parofita , au sega ni lako mai me'u taba bokoca , ia me'u vakataucokotaka sara .
Ni'u sa kaya vakaidina vei kemudou , e na sega sara ni takali rawa mai na Lawa e dua na i toqa se tikina lailai sara ka yacova ni sa takali ko lomalagi kei vuravura , e na vakayacori kece sara mada ga .
O koya gona e na vakatokai kina me lailai sara e na matanitu vakalomalagi o koya e talaidredre ki na dua vei ira na i vakaro lalai oqo , ka vakatavulici ira vaka kina na tamata ; ia , ko koya ga e na muria ka vakatavuvulitaka e na vakatokai me levu e na matanitu vakalomalagi .
Ni'u sa kaya vei kemudou , kevaka e sega ni uasivi cake na nomudou i valavala dodonu mai na nodra na daunilawa kei na Farisi , dou na sega sara ni curu ki na matanitu vakalomalagi .
“ Dou sa rogoca ni a kainaki vei ira e liu , ʻ Mo kakua ni laba ; o koya e laba sa dodonu me lewai kina e na mataveilewai . '
Ia ko i au , au sa kaya vei kemudou , o koya ga sa cudruva na wekana , sa na lewai e na mataveilewai ; o koya e vosa beca na wekana , sa na lewai e na matabose e cake , kei koya e rulaka na wekana , sa na lewai e na buka waqa mai eli .
O koya gona kevaka ko sa mai vakacabora na nomu i solisoli e na i cabocabo ni soro , ka qai mai nanuma kina ni dua na ka e cati iko tiko kina na wekamu ,
laiva tu mada na nomu i solisoli ka la'ki veivinakati mada mai kei na wekamu , ka mo qai lako mai ka cabora na nomu i solisoli .
“ Drau veivinakati vakatotolo kei koya e beitaki iko ni drau sa lako vata tiko ga e gaunisala , de na qai soli iko yani ko koya e beitaki iko ki vua na turaganilewa , na turaganilewa ki vua na ovisa , ia ko na qai biu ki na valeniveivesu .
Au sa kaya vakaidina vei iko , ko na sega ni sereki mai kea me yacova ni ko sa sauma na i otioti ni sede .
“ Dou sa rogoca ni a kainaki , ʻ Mo kakua ni dauyalewa . '
Ia ko i au , au sa kaya vei kemudou , o koya ga e rai vua na yalewa ka gagano kina sa dauyalewa kaya oti e lomana .
Kevaka sa vakacalai iko na matamu i matau , vecuka tani ka biuta laivi vei iko ; ni vinaka cake vei iko me yali e dua na tikimu , me kakua ga ni biu ki eli na yagomu taucoko .
Ia , kevaka sa vakacalai iko na ligamu i matau , muduka tani ka biuta laivi vei iko ; ni sa vinaka cake vei iko me yali e dua na tikimu , me kakua ga ni biu ki eli na yagomu taucoko .
“ E a kainaki tale ga , ʻ O koya e sereka na watina me solia vua na i vola vakadinadina ni veisere . ’
Iako i au , au sa kaya vei kemudou , o koya ga e sereka na watina , ka sega e na vuku ni dautagane , sa vakavuna me la'ki dautagane , ia , ko koya e rau sa veiwatini kei na yalewa sa veisere oti sa dauyalewa .
“ Dou sa rogoca tale ga ni a kainaki vei ira e liu , ʻ Mo kakua ni bubului vakailasu ; ia , mo vakayacora sara vua na Turaga na ka ko sa bubului kina . '
Ia ko i au , au sa kaya vei kemudou , kakua sara ni bubului ; kakua ki lomalagi ni sa i tikotiko vakatui ni Kalou ,
kakua ki vuravura ni sa i tutu ni yavana , kakua ki Jerusalemi ni sa nona koro na Tui levu .
Kakua tale ga ni bubului ki ulumu ni ko sa sega ni vukica rawa e dua na drauna me vulavula , se loaloa .
Ia me Io na Io ka Sega ga na Sega na nomudou vosa , ia na ka sa kuria oqo sa mai vua na Vunica .
“ Dou sa rogoca ni a kainaki , ʻ Me i sau ni mata na mata , ka me i sau ni bati na bati . '
Ia ko i au , au sa kaya vei kemudou , mo kakua ni vorati koya sa caka ca vei iko . Ia , kevaka e dua sa sabica na balumu i matau , vagolea tale ga vua na kena i karua :
ia , kevaka e dua sa via veilewaitaki iko ka me taura kina na nomu sote , laiva tale ga yani vua na nomu kote .
Ia , kevaka e dua sa vakasaurarataki iko mo lakova e dua na maile , lakova vata kaya e rua na maile .
Solia vua sa mai kerekere vei iko ; ka kakua ni vuki tani mai vua sa via mai dinau vei iko .
“ Dou sa rogoca ni a kainaki tale ga , ʻ Mo lomana na kai nomu ka cata na nomu meca . '
Ia ko i au , au sa kaya vei kemudou , Lomani ira na nomudou meca ka masulaki ira era vakacacani kemudou ,
mo dou luvena kina na Tamamudou mai lomalagi . Ni sa vakacabea ko koya na nona matanisiga vei ira na tamata ca kei ira na tamata vinaka , ka vakatauca na uca vei ira na yalododonu kei ira na tawa yalododonu .
Ia kevaka dou dau lomani ira ga era dau lomani kemudou , na cava e na kemudou i sau ? Era sega li ni dau cakava vaka kina na daukumuni i vakacavacava ?
Ia , kevaka dou vakabula wale ga vei ira na wekamudou , na cava dou sa uasivi cake kina vei ira na tani ? Era sega li ni dau cakava vaka kina na veimatanitu tani ?
O koya gona mo dou vinaka sara me vaka sa vinaka sara na Tamamudou vakalomalagi .
“ Qaraunamo dou kakua ni dau kitaka na nomudou i loloma e matadra na tamata me ra raici kemudou kina ; kevaka dou cakava vaka kina , sa qai sega na kemudou i sau mai vua na Tamamudou mai lomalagi .
“ O koya gona ni ko sa soli ka ni loloma , kakua ni uvu davui e matamu , me vaka era dau cakava na dauveivakaisini e na veivalenilotu kei na veigaunisala , me ra dokai ira kina na tamata . Au sa kaya vakaidina vei kemudou , era sa taura oti na kedra i sau .
Ia ni dou sa soli ka ni loloma , me kakua ni kila na ligamu i mawi na ka e cakava tiko na ligamu i matau ,
me ka vunitaki kina na nomu i loloma ; ia na Tamamu ko koya sa raica na ka e vuni , e na qai sauma ga vei iko .
“ Ni dou sa masu , mo dou kakua ni vakataki ira na dauveivakaisini ; ni ra dau vinakata me ra masu ni ra tu cake tu e na veivalenilotu kei na veitutu ni sala , me raici ira kina na tamata . Au sa kaya vakaidina vei kemudou , era sa taura oti na kedra i sau taucoko .
Ia ko iko , ni ko sa masu , curu ki na nomu loqi , ka sogota na nomu katuba , ka qai masu vua na Tamamu sa tabogo ; ia , na Tamamu ko koya sa raica na ka e vuni e na qai sauma ga vei iko .
“ Ia ni dou sa masu , kakua ni vosa balavu wale ga me vakataki ira na kai veimatanitu tani , ni ra nanuma era na rogoci e na nodra vosa balavu .
Mo dou kakua ni vakataki ira , ni sa kila tu na Tamamudou na ka e yaga vei kemudou ni bera ni dou kerea vua .
Mo dou qai masu kina vaka oqo : ʻ Tama i keimami mai lomalagi , me vakarokorokotaki na yacamuni ,
me yaco mai na nomuni matanitu , me caka na lomamuni e vuravura , me vaka sa caka tiko mai lomalagi .
“ Ni solia mai vei keimami e na siga oqo na kakana e rauti keimami .
Ni bokoca mada na neimami i valavala ca me vaka keimami sa bokoca oti na nodra era sa i valavala ca vei keimami .
Ni kakua ni kauti keimami ki na vere ; ka mo ni vakabulai keimami mai na ca . ’
“ Ni kevaka dou dau bokoca na nodra cala na tamata , e na bokoca tale ga na nomudou cala ko koya na Tamamudou vakalomalagi ;
ia , kevaka dou sega ni bokoca na nodra cala na tamata , e na sega tale ga ni bokoca na nomudou cala na Tamamudou .
“ Ni dou sa lolo , kakua ni vakaveveku mata me vakataki ira na dauveivakaisini , ni ra dau vukica vakatani na matadra , me laurai vei Ira na tamata na nodra lolo voli . Au sa kaya vakaidina vei kemudou , era sa taura oti na kedra i sau .
Ia ko rko , ni ko sa lolo , lumuta na ulumu , ka tavoya na matamu ,
me kakua kina ni laurai vei Ira na tamata na nomu lolo voli , vua ga na Tamamu sa tabogo ; ia , na Tamamu , ko koya sa raica na ka e vuni , e na qai sauma ga vei iko .
“ Dou kakua ni kumuna vata vei kemudou na i yau e vuravura e na vanua e dau vakacacana na sarasara kei na veveka , ka ra dau curu botea kina na daubutako ka butakoca ,
ia dou kumuna ga na nomudou i yau mai lomalagi e na tikina e sega ni vakacacana kina na sarasara se na veveka , ka sega ni dau curu botea kina na daubutako me butakoca .
Ni vanua ga e tiko kina na nomudou i yau , e na tiko tale ga kina na yalomudou .
“ Sa cina ni yago na mata . Kevaka e vinaka tu na matamu , e na rarama tu kina na yagomu taucoko ;
ia , kevaka sa ca na matamu , e na butobuto na yagomu taucoko . Ia , kevaka sa butobuto tu na rarama e lomamu , sa wacava na levu ni butobuto ko ya !
“ E sega ni dua na tamata me qarava rawa e le rua na turaga . Ni na cata e dua ka lomana ga e dua , se e na kabita sara e dua ka beci koya ka dua . Dou sega ni qarava rawa na Kalou kei na i yau .
“ Sa i koya au kaya kina vei kemudou , kakua ni dou lomaocaoca me baleta na nomudou bula e na ka mo dou kania , se na ka mo dou gunuva , se me baleta na yagomudou , na ka mo dou vakaisulu kina . E sega li ni bibi cake na bula mai na kakana , kei na yago mai na i sulu ?
Dou vakaraica mada na manumanu vuka : ni ra sega ni dau kakaburaki , se tatamusuki , se kumuna vata ki na lololo ; ia , sa vakani ira tiko ga na Tamamudou vakalomalagi . Dou sa sega li ni yaga vakalevu cake sara mai vei ira ?
Ko cei vei kemudou , ni sa lomaocaoca , e na rawa ni vakuria kina vakalailai ga na siga ni nona bula ?
“ A cava soti ga dou lomaocaocataka kina na i sulu ? Dou vakananuma na viavia ni veikau , na nodra tubu ; era sega ni dau cakacaka se tali ;
ia , au sa kaya vei kemudou , ko Solomoni e na nona i ukuuku kece ga e sega ni vakaisulu sara me vaka e dua vei ira .
Ia kevaka sa vakasuluma vaka oqo na Kalou na co ni veikau , ka bula tu edaidai , ka biu ki na lovo ni mataka , sa na wacava na nona gu vakalevu cake me vakasulumi kemudou sa lailai na nomudou vakabauta !
“ O koya gona mo dou kakua ni lomaocaoca , ka kaya , ʻ Na cava eda na kania ? ' se ʻ Na cava eda na gunuva ? ' se ʻ Na cava eda na vakaisulu kina ? '
Ni ra dau vakasaqara na veika kece ga oqo na kai veimatanitu tani , ia sa kila tu na Tamamudou vakalomalagi na yaga ni veika kece ga oqo vei kemudou .
Ia dou vakasaqara taumada ga na matanitu ni Kalou kei na nona dodonu , ka na soli me kena i kuri vei kemudou na veika kece ga oqo .
“ O koya gona mo dou qai kakua kina ni lomaocaoca me baleta na mataka , ka ni na qai lomaocaocataka ga na mataka na ka e baleta . pa rauta ga na dui siga ua kena leqa .
“ Dou kakua ni dauveivakalewai , de dou lewai .
Ni dou na lewai ga e na lewa dou sa cakava , kei na i vakarau dou sa vakarautaka e na vakarautaki tale vei kemudou .
A cava ko raica ga kina na malamala e na mata ni wekamu , ka sega ni raica na tolo ni kau e matamu ?
Ko na kaya rawa vakacava vua na wekamu , ʻ Me'u leuta mada na malamala mai na matamu , ' ia sa tu ga na tolo ni kau e matamu ?
O iko na dauveivakaisini , mo cavuta tani mada na tolo ni kau mai na matamu , ko na qai rai vinaka mo leuta na malamala mai na mata ni wekamu .
“ Dou kakua ni solia na ka tabu vei ira na koli , se biuta na nomudou mataniciva e matadra na vuaka , de ra na buturaka sobu e yavadra , ka vuki mai ka basuraki kemudou .
“ Dou kerekere , ka na soli vei kemudou ; dou vakasaqara ka dou na kunea ; dou tukituki ka na dolavi vei kemudou .
Ni sa taura ko koya ga sa kerekere , ka kunea ko koya sa vakasaqara , ka na dolavi vua sa tukituki .
Se ko cei mada vei kemudou kevaka e kere madrai na luvena , e na solia vua e dua na vatu ?
Se kevaka e kere ika , e na solia vua e dua na gata ?
Io , kevaka dou sa kila ko i kemudou na tamata ca na solia na ka vinaka vei ira na luvemudou , sa na wacava na Tamamudou mai lomalagi na nona via solia na veika vinaka vei ira sa kerekere vua !
“ Na ka ga dou vinakata me ra cakava vei kemudou na tamata , dou cakava tale ga vei ira , ni sa i koya oqo na Lawa kei ira na parofita .
“ Dou curu ki na matamata qiqo , ni sa rabailevu na matamata ka lalaga na sala sa mua ki na rusa , ka ra sa lewe vuqa era curu kina ;
ni sa qiqo na matamata ka dredre na sala sa mua ki na bula , ka ra sa lewe lailai ga era kunea .
“ Dou qarauni kemudou mai vei ira na parofita vakilasu , era lako mai vei kemudou ka ra vakaisulu mai vaka na sipi , ia era wolifa daukata e loma .
Dou na kilai ira rawa e na vuadra . E dau beti li na vaini mai na veiwavakavotona , se na lolo mai na soni ?
Sa vaka kina , na kena vuataka ga na vua vinaka na kau vinaka , ka vuataka na vua ca na kau ca .
E sega na kau vinaka me vuataka rawa na vua ca , se na kau ca me vuataka rawa na vua vinaka .
Na kau ga e sega ni vuataka na vua vinaka sa dau ta laivi ka biu ki na buka waqa .
Io , dou na kilai ira ga e na vuadra .
“ E na sega ni ko ira kece era kaya tiko vei au ʻ Kemuni na Turaga , ' era na curu ki na matanitu vakalomalagi ; ia , ko koya ga e cakava na loma i Tamaqu mai lomalagi .
Era na kaya vei au e lewe vuqa e na siga ko ya , ʻ Kemuni na Turaga ! Keimami a sega li ni vakatavuvuli e na yacamuni , ka vakasavi tevoro e na yacamuni , ka cakava na cakacaka mana e vuqa e na yacamuni ? '
Ia , au na qai kaya vei ira , ʻ Au sega sara ni kilai kemudou ; dou lako tani vei au ni dou sa tamata dau caka ca ! ’
“ O koya gona , o koya ga sa rogoca na noqu vosa oqo ka cakava , e na vaka na tamata vuku sa tara na nona vale e na dela ni vatu ;
sa mani tau na uca , ka coka mai na dobui , ka liwa na cagi , ka tabaka na vale ko ya , ka sega ni bale , ni sa tauyavutaki e na vatu .
Ia , ko koya ga sa rogoca na noqu vosa oqo ka sega ni cakava , e na vaka na tamata lialia sa tara na nona vale e na dela ni nuku ,
sa tau na uca , ka coka na dobui , ka liwa na cagi , ka tabaka na vale ko ya , sa mani bale kina , ka sa ka levu na kena bale ! ”
Ni sa tinia na vosa oqo ko Jisu , era sa qoroqoro sara na lewe vuqa e na nona i vakavuvuli ,
ni sa vakatavulici rra me vaka e dua sa nona na lewa , ka sega ni vakataki ira na nodra daunilawa .
Ni sa lako sobu mai na ulunivanua ko koya , era sa muri koya yani e lewe vuqa sara ;
ka sa qai lako mai vei koya e dua na tamata vukavuka ka mai tekiduru e matana ka kaya , “ Na Turaga , kevaka ga sa lomamuni , sa rawa ni ko ni vakasavasavataki au ”
Sa qai dodoka yani na ligana ko Jisu ka tarai koya , ka kaya , “ Sa lomaqu , mo savasava mai ” A vakabulai sara mai na nona vukavuka .
Sa qai kaya vua ko Jisu , “ Qarauna mo kakua ni tukuna vua e dua , ia mo lako ga ka vakarautaki iko vua na bete , ka vakacabora na i solisoli ka vakarota ko Mosese , me i vakadinadina vei ira na tamata ni ko sa savasava . ”
Ni sa curu ki Kapenaumi ko Jisu sa lako mai vua e dua na turaganivalu , ka kerei koya
ka kaya , “ Kemuni na Turaga , e davo koto mai vale na noqu tamata e tauvi-paralasi , ka sa yaluma sara ”
Sa qai kaya vua ko koya , “ Au sa na la'ki vakabulai koya yani ”
A sauma na turaganivalu ka kaya , “ Kemuni na Turaga , sa sega ni veiganiti kei au mo ni curu ki na noqu vale ; ia , mo ni cavuta ga na vosa , ka sa na bula kina na noqu tamata .
Ka ni'u tu ga ko i au e na ruku ni lewa , ka ra tu e rukuqu e so na sotia , ka'u kaya vua e dua , ʻ Lako , ' ka sa lako yani , ki vua tale e dua , ʻ Lako mai , ' ka sa lako mai , ki vua tale ga na noqu tamata , ʻ Kitaka oqo , ' ka sa kitaka . ”
Ni sa rogoca ko Jisu , sa kurabui , ka kaya vei ira ka muri koya tiko , “ Au sa kaya vakaidina vei kemudou , au sa sega mada ni raica vua e dua e Isireli na vakabauta levu vaka oqo .
Au sa kaya vei kemudou , ni ra na lewe vuqa era na lako mai na tokalau kei na ra tale ga ; ka tiko sobu me kana vata kei Eparaama kei Aisake kei Jekope e na matanitu vakalomalagi .
Ia , ko ira na gone ni matanitu era na biu ki na butobuto e tautuba , era na dau tagi ka vakasequruqurubati kina . ”
Sa qai kaya ko Jisu vua na turaganivalu , “ Mo lako , me yaco vei iko me vaka ko sa vakabauta ” A bula sara na nona tamata e na tiki ni gauna ko ya .
Ni sa curu yani ko Jisu ki na vale nei Pita , e a raica na tina ni watina ni davo koto ka tauvi-katakata ;
sa mani tara na ligana , ka sa takali sara vua na katakata , ka mani tu cake ka qaravi koya .
Ni sa yakavi mai , era sa qai kauta mai vei koya e lewe vuqa na curumi tevoro ; ka sa vakasavi ira na tevoro ko koya e na vosa , ka vakabulai ira kece ga era tauvimate ,
me vakayacori kina na vosa ka tukuna ko Aisea na parofita , “ E sa kauta vua na noda malumalumu ka sa colata na noda tauvi-mate ”
Ni sa raica ko Jisu na lewe vuqa era vakavolivoliti koya , sa qai kaya me ia na lako ki tai kadua .
Sa qai lako mai e dua na daunilawa ka kaya vua , “ Na i Vakavuvuli , au na muri kemuni ki na veivanua kece ga ko ni na lako kina ”
Sa qai kaya vua ko Jisu , “ Era vaqara na fokisi , ka ra vakasova na manumanu vuka ; ia , na Luve ni Tamata ga e sega na vanua me kotora kina na uluna ”
Sa qai vosa e dua tale vei ira na tisaipeli ka kaya vua , “ Turaga , laivi au mada me'u la'ki buluti tamaqu . ”
Ia , sa qai kaya vua ko Jisu , “ Mo muri au , ka laivi ira na mate me ra buluta na nodra mate . ”
Ni sa vodo ko Jisu ki waqa , e ratou sa muri koya kina na nona tisaipeli .
Ka raica , sa tubu e dua na cava levu e wasawasa , ka sa luvu kina na waqa e na biau ; ia , sa moce koto ga ko koya .
E ratou sa qai vakayadrati koya , ka kaya , “ Turaga , mo ni vakabulai kedatou , edatou sa mate . ”
Sa qai kaya vei iratou , “ A cava dou sa rere kina , sa lailai na nomudou vakabauta ? ” Sa qai duri cake ka vunauca na cagi kei na wasawasa , ka sa maravu mai .
E ratou sa kurabui , ka kaya , “ A tamata vakacava mada oqo ni bau talairawarawa vua na cagi kei na wasawasa ? ”
Ni sa yaco ki tai kadua ko Jisu , ki na nodra vanua na kai Katara , sa qai sota vata kaya e lewe rua na curumi tevoro e rau cavutu mai na i bulubulu ; e rau sa rui vakarerevaki sara ka sa sega kina ni lako e dua e na sala ko ya .
Ka raica , e rau sa qai qoqolou mai , ka kaya , “ A cava ko ni via cakava vei keirau , na Luve ni Kalou ? Ko ni sa lako li mai me vakararawataki keirau ni sa bera mai na kena gauna ? ”
Ia , era kana vakayawa tu yani mai vei iratou e dua na qele ni vuaka levu .
Era sa qai kerei koya na tevoro ka kaya , “ Kevaka ko ni vakasavi keimami , vakatalai keimami me keimami curumi ira na qele ni vuaka ”
Sa mani kaya vei ira , “ Dou lako . ” Era sa lako tani sara ka curumi ira na vuaka . Era qai cici sobu kece sara na qele ni vuaka e na baba ki wasawasa , ka ra sa luvu kina .
Era sa qai dro na i vakatawa , ka lako yani ki na koro ka tukuna na ka kece ga , kei na veika e baleti rau na curumi tevoro .
Era sa qai lako vakoro mai kina me sota kei Jisu , ia ni ra sa raici koya , era sa kerei koya me biuta na nodra vanua .
Sa qai vodo ki na dua na waqa ko Jisu ka lako ki tai kadua , ka yaco ki na nona koro .
Ka raica , era sa qai kauta mai vua e dua na tauvi-paralasi , sa koto ga e na nona i davodavo . Ni sa raica ko Jisu na nodra vakabauta , sa qai kaya vua na tauvi-paralasi , “ Vakacegu , na luvequ ! Sa bokoci na nomu i valavala ca ”
Ia , era sa qai kaya e lomadra e so vei ira na daunilawa , “ E vosa vakacacataka na Kalou na tamata oqo . ”
Ia ni sa kila na nodra vakasama ko Jisu , sa qai kaya , “ Na cava dou vakasamataka kina na ka ca e lomamudou ?
E vei e rawarawa cake me kainaki , ʻ Sa bokoci na nomu i valavala ca , ' se me kainaki , ʻ Tu cake , ka lako ’ ?
Ia mo dou kila rawa kina ni sa tu na kaukauwa vua na Luve ni Tamata e vuravura me bokoca na i valavala ca ” Sa mani kaya vua na tauvi-paralasi , “ Tu cake , taura cake na nomu i davodavo ka lako ki nomudou ”
Sa qai tu cake ka lako sara ki nona vale .
Ni ra sa raica ko ira na lewe vuqa era sa rere , ka vakacaucautaka na Kalou , o koya sa solia na kaukauwa vaka oqo vei ira na tamata .
Ni sa lako yani mai kea ko Jisu , sa qai raica e dua na tamata na yacana ko Maciu ni dabe toka e na vale ni kumuni i vakacavacava , ka mani kaya vua , “ Muri au ” Sa tu cake sara ko Maciu ka muri koya .
Ni sa kana tiko mai vale ko koya , era sa qai lako mai e lewe vuqa na daukumuni i vakacavacava kei ira na tamata i valavala ca ka kana vata kei Jisu kei iratou na nona tisaipeli .
Ia , ni ra sa raica ko ira na Farisi , era sa qai kaya vei iratou na nona tisaipeli , “ Na cava e kana kina na nomudou i Vakavuvuli kei ira na daukumuni i vakacavacava kei ira na tamata i valavala ca ? ”
Ia , ni sa rogoca ko koya , sa qai kaya , “ E sega ni yaga na vuniwai vei ira na bula vinaka , vei ira ga na tauvi-mate .
Dou la'ki vulica mada na i balebale ni vosa oqo ni Kalou ʻ Au vinakata ga na lewa loloma ka sega na i soro . ' Ni'u sa sega ni lako mai me'u kacivi ira na yalododonu , ko ira ga na i valavala ca . ”
E ratou sa qai lako mai vua ko iratou na tisaipeli i Joni , ka kaya , “ Na cava sara mada keimami lolo ga kina kei ira na Farisi ; ia , e ratou sa sega ni lolo na nomuni tisaipeli ? ”
Sa qai kaya vei iratou ko Jisu , “ E rawa li ni ra rarawa na weka ni tagane vou ni sa tiko vata voli ga kei ira na tagane vou ? Ia , e na yaco mai na siga e na kau tani kina na tagane vou mai vei ira , era sa na qai lolo kina .
“ E sega e dua e dau cula na tiki ni sulu vou vata kei na i sulu madra , ni na kadresu laivi mai na i sulu na tikina botani ka sa qai kadresu vakalevu kina .
E sega tale ga ni ra dau livia na waini vou ki na tavaya kuli ni manumanu makawa , ke vaka kina , era na kacabote na tavaya kuli ni manumanu ; ia era dau livia ga na waini vou ki na tavaya kuli ni manumanu vou , ka sa maroroi ruarua kina . ”
Ni sa tukuna tiko na veika oqo , sa qai lako mai e dua na i liuliu ka mai cuva e na vakarokoroko e matana , ka kaya , “ Sa qai mate wale ga oqo na luvequ-yalewa . Ia , mo ni la'ki tabaki koya mada e na ligamuni , ka na bula kina . ”
Sa mani tu cake ko Jisu kei iratou na nona tisaipeli ka muri koya .
Ia , e dua na yalewa sa turidra balavu voli ka yabaki tinikarua sa lako mai vua mai dakuna ka tara na tutu ni nona kote balavu ,
ni sa kaya e lomana , “ Kevaka wale ga au tara na tutu ni nona kote balavu , au sa na vakabulai . ”
Sa qai vuki ko Jisu ka raici koya , ka kaya , “ Vakacegu , na luvequ , sa vakabulai iko na nomu vakabauta . ” Sa bula sara na yalewa ko ya e na tiki ni gauna ko ya .
Ni sa tadu ko Jisu ki na nona vale na i liuliu , sa raici ira na dauuvu i vakatagi , kei ira na lewe vuqa era sa tagiyaso tiko ,
sa qai kaya , “ Ni lako mada , ni sa sega ni mate na goneyalewa , ia , e moce wale ga . ” Era sa qai dredrevaki koya .
Ia , ni ra sa vakatalai oti na lewe vuqa ki tautuba , sa curu yani ko koya ka taura na ligana , ka sa duri cake sara na goneyalewa .
Sa qai rogovaki yani ki na vanua taucoko ko ya na kena i tukutuku .
Ni sa lako tani mai kea ko Jisu , e rau sa muri koya yani e lewe rua na tamata mataboko , ka rau kaci voli , ka kaya , “ Na Luve i Tevita , ni lomani keirau mai ”
Ni sa curu ki vale , e rau sa lako sara yani vua na tamata mataboko , ka qai kaya vei rau ko Jisu , “ Drau sa vakadinata li ni'u sa cakava rawa na ka oqo ? ” E rau sa qai kaya vua , “ Io , Turaga . ”
Sa qai tara na matadrau , ka kaya , “ Me yaco vei kemudrau me vaka ga na nomudrau vakabauta . ”
Sa mani rai rawa na matadrau . Sa qai vakaroti rau matua sara ko Jisu , ka kaya , “ Qarauna , me kakua sara ni dua e kila ”
Ia , e rau sa lako ga yani , ka vakateteya na kena i tukutuku ki na vanua taucoko ko ya .
Ni ratou sa lako tiko yani , sa qai kau mai vua e dua na tamata galu ka curumi tevoro .
Ni sa vakasavi tani na tevoro , sa vosa sara na tamata galu ; ka ra sa kurabui na lewe vuqa , ka kaya , “ E sa sega mada ni yaco e dua na ka vaka oqo e Isireli ”
Ia era sa kaya ga na Farisi , “ E vakasavi ira na tevoro ko koya e na kaukauwa ni nodra turaga na tevoro ”
Sa qai veilakoyaki voli ko Jisu e na veikoro lelevu kece kei na veikoro lalai tale ga ka veivakatavulici e na nodra veivalenilotu , ka vunautaka na i Tukutuku Vinaka ni Matanitu , ka vakabulai ira na tauvi-mate kece ga kei na malumalumu kece ga .
Ni sa raici ira na lewe vuqa , sa lomani ira sara , ni ra vakaleqai ka biu wale tu , me vaka ua sipi sa sega na kedra i vakatawa .
Sa qai kaya vei iratou na nona tisaipeli , “ Sa levu dina tu na ka me tamusuki ; ia , era sa lewe lailai ga na tamata cakacaka .
O koya gona , mo dou masuti koya kina na i Taukei ni were , me talai ira yani na tamata cakacaka me ra la'ki tatamusuki e na nona were ”
Sa qai kacivi iratou mai na nona tisaipeli e lewe tinikarua ka solia vei iratou na kaukauwa me ratou vakasavi ira kina na tevoro , ka vakabula na tauvi-mate kece ga kei na malumalumu kece ga .
Sa i koya oqo na yacadratou na i apositolo e lewe tinikarua : na i matai ko Saimoni ka vakatokai ko Pita , kei Adriu na tacina ; kei Jemesa na luve i Sepeti , kei Joni na tacina ;
ko Filipi kei Pacolomiu ; ko Tomasi kei Maciu na daukumuni i vakacavacava ; ko Jemesa na luve i Alifio , kei Cateo ;
ko Saimoni na Dausasaga kei Jutasa Isikarioti , o koya tale ga ka a bukiveretaki koya yani .
Sa qai talai iratou yani na lewe tinikarua oqo ko Jisu , ka vakaroti iratou ka kaya , “ Dou kakua ni muria na sala ki vei ira na veimatanitu tani , ka mo dou kakua ni curu ki na dua na koro vaka-Samaria ;
ia , mo dou lako ga ki vei ira na sipi ni mataqali ni Isireli era sa yali tu .
Ni dou sa lako voli , dou vunau , ka kaya , ʻ Sa voleka mai na matanitu vakalomalagi . '
Dou vakabulai ira na tauvi-mate , vakaturi ira cake tale na sa mate , vakasavasavataki ira na vukavuka , vakasavi ira na tevoro ; dou sa rawata wale , mo dou solia wale tale ga .
Kakua ni kauta na koula se siliva se i lavo e na nomudou beleti ,
kakua na taga ni vaqa e gaunisala , se rua na sote , se na i vava , se na i titoko ; ni sa dodonu me soli vua na tamata cakacaka na kena kakana .
“ E na koro kece ga dou curu kina , dou vakataroga se ko cei na tamata dina e tiko kina ; dou la'ki tiko vua me yacova ni dou sa lako tale yani .
Ni dou sa curu ki vale , dou kidavaka ;
kevaka sa daumaka na vale ko ya , laiva koto kina na nomudou veivakacegui ; ia , kevaka e sega ni veiganiti , me suka tale vei kemudou na nomudou veivakacegui .
Ia , o koya e sega ni vakacegui kemudou se rogoci kemudou , dou lako tani e na vale se koro ko ya , ka kuretaka laivi na kuvu ni qele e kabita mai na yavamudou .
Au sa kaya vakaidina vei kemudou , e na ca vakalailai na vanua ko Sotoma kei Komora e na siga ni lewa , e na ca vakalevu na koro ko ya .
“ Raica , au sa talai kemudou yani me vaka na sipi e na kedra maliwa na wolifa ; O koya gona mo dou vuku me vaka na gata ka yalovinaka me vaka na ruve .
Ia , mo dou qarauni ira na tamata , ni ra na soli kemudou yani ki na mataveilewai , ka ra na vakanakuitataki kemudou e na nodra veivalenilotu .
Ko ni na kau ki matadra na kovana kei na tui e na vukuqu , me dua na ka ni vakadinadina vei ira , kei ira tale ga na veimatanitu .
Ni ra sa soli kemudou yani , dou kakua ni lomaleqataka se dou na vosa vaka e vei , se cava mo dou kaya ; ni na soli vei kemudou na tiki ni gauna ko ya na ka mo dou kaya .
Dou na sega ni vosa ko i kemudou , ia e na vosa ga na Yalo ni Tamamudou e na lomamudou .
“ E na dui solia yani na tuakana se tacina me mate , ka na solia yani na luvena ko tamana , era na vorati ira na nodra i tubutubu na gone , ka vakamatei ira ;
era na cati kemudou na tamata kece ga e na vuku ni yacaqu . Ia , ko koya ga e na vosota tiko me yacova na kena i otioti e na vakabulai .
Ni ra sa vakacacani kemudou e na koro oqo , dro ki na dua tale ; ni'u sa kaya vakaidina vei kemudou , ni dou sa sega mada ni vakaotia na veikoro e Isireli ; e sa na yaco mai na Luve ni Tamata .
“ E sega ni levu cake e dua na tisaipeli mai vua na nona i vakavuvuli , se na tamata dauveiqaravi , mai vua na nona turaga .
Sa rauti koya na tisaipeli me yaco me vakataki koya na nona i vakavuvuli , kei na dauveiqaravi me vakataki koya na nona turaga . Kevaka era sa vakatokai koya na i taukei ni vale me ko Pielisepupi , sa na qai wacava na nodra vakatokai ira vaka kina na nona lewe ni vale ?
“ O koya gona , dou kakua ni rerevaki ira , ni sega na ka e tabonaki me na sega ni vakaraitaki , se vunitaki me na sega ni kilai .
Na ka au tukuna vei kemudou e na buto , dou vosataka e na rarama , kei na ka dou rogoca ni vakasolokakanataki e daligamudou , dou kacivaka e na dela ni vale .
Mo dou kakua tale ga ni rerevaki ira era rawa ni vakamatea na yago , ka ra sega ni rawata me vakamatea na yalo ; dou rerevaki koya ga e rawa ni vakarusa ruarua na yalo kei na yago mai eli .
E sega li ni volitaki e rua na siparo e na dua na sede ? Ia , e na sega ga ni lutu ki na qele e dua vei rau me sega ni kila na Tamamudou .
Ia , ko i kemudou , e wiliki yadua sara ga na drau ni ulumudou .
O koya gona mo dou kakua ni rere ; ni dou sa talei cake sara mai vei ira na siparo e vuqa .
“ O koya gona , o koya ga e tusanaki au e matadra na tamata , au na tusanaki koya tale ga e na mata i Tamaqu mai lomalagi ;
ia , o koya e cakitaki au e matadra na tamata , au na cakitaki koya tale ga e na mata i Tamaqu mai lomalagi .
“ Dou kakua ni nanuma ni'u sa lako mai me'u kauta mai na veisaututaki ki vuravura ; e sega ni'u lako mai me'u kauta mai na veisaututaki , na i seleiwau ga .
Ni'u sa lako mai me'u veiseitaki rau na veitamani tagane , kei na veitinani yalewa , kei na veivugoni yalewa tale ga ;
ka ra na nona meca na tamata ko ira ga na nona lewe ni vale .
“ O koya e lomani tamana se tinana vakalevu cake mai vei au sa tawa yaga vei au , kei koya e lomani luvena-tagane se luvena-yalewa vakalevu cake mai vei au sa tawa yaga vei au ;
kei koya e sega ni colata na nona kauveilatai ka muri au sa tawa yaga vei au .
O koya sa maroroya na nona bula e na vakayalia , ia , o koya sa vakayalia na nona bula e na vukuqu e na maroroya .
“ O koya e vakacegui kemudou sa vakacegui au , kei koya sa vakacegui au sa vakacegui koya sa talai au mai .
O koya sa vakaceguya e dua na parofita e baleta ni sa parofita , e na taura ko koya na i sau ni parofita , kei koya sa vakaceguya e dua na tamata dodonu e baleta ni sa tamata dodonu e na taura ko koya na i sau ni tamata dodonu .
Ko koya ga e na solia vua e dua vei ira na lalai oqo e dua wale ga na bilo wai liliwa e baleta ni sa tisaipeli , au sa kaya vakaidina vei kemudou , e na sega sara ni yali vua na kena i sau . ”

Ni sa oti na nona vakaroti iratou na nona tisaipeli e lewe tinikarua ko Jisu , sa qai lako tani mai ke ya me la'ki vakatavuvuli ka vunau e na nodra veikoro .
Ni sa rogoca ko Joni mai valeniveivesu na cakacaka i Karisito , sa qai tala e rua na nona tisaipeli ,
me rau la'ki tarogi koya , “ Sa i kemuni beka ko koya me lako mai , se me da waraka e dua tale ? ”
A sauma ko Jisu ka kaya , “ Drau lako , ka tukuna vei Joni na veika drau sa rogoca ka raica tiko :
era sa rai na mataboko , ka ra lako na lokiloki , era sa vakasavasavataki na vukavuka , era rogo rawa na didivara , ka ra vakaturi cake tale na mate , ka sa vunautaki na i tukutuku vinaka vei ira na dravudravua .
Sa kalougata ko koya e sega na ka e kunea vei au me vagolei koya tani . ”
Ni rau sa lako tale , sa qai tekivu vosa vei ira na lewe vuqa ko Jisu me baleti Joni : “ Na cava li dou a lakova ki na vanua veitalasiga ? Na gasau sa yavalati e na cagi ?
Ia , na cava li dou a lakova ? Mo dou raica e dua na tamata e vakaisulu e na i sulu malumu ? Raica , ko ira era daramaka na i sulu malumu era dau kunei ga e na nodra veivale na tui .
Ia , na cava ga dou a lakova ? Mo dou raica e dua na parofita ? Io , au sa kaya vei kemudou , e dua e levu cake mai na parofita .
Sa i koya sa volai tu vaka oqo e na vukuna : ʻ Raica , au sa tala na noqu dautukutuku me liu vei iko , e na caramaka na nomu sala e matamu . ’
Au sa kaya vakaidina vei kemudou , e sa sega mada ni tubu oti e dua mai vei ira ka sucu e na yalewa me levu cake mai vei Joni na Dauveipapitaisotaki ; ia , ko koya e lailai duadua e na matanitu vakalomalagi sa qai uasivi cake vua .
Mai na gauna i Joni na Dauveipapitaisotaki me yacova oqo , e sa sota kaya tiko mai na matanitu vakalomalagi na veivorati kaukauwa ka ra tovolea na tamata voravora me ra tarova vakaukauwa .
Ni ra a tukuna tiko mai ko ira na parofita kei na Lawa me yacovi Joni mai ;
ia , kevaka sa lomamudou mo dou vakabauta , sa i koya oqo ko Ilaija o koya sa dodonu me lako mai .
O koya e vakadaligana , me rogo kina me rogoca sara .
“ Ia , me'u vakatautauvatataka mada e na cava na i tabatamata oqo ? E vakataki ira na gone era tiko voli e na veimakete , ka ra kacivi ira na nodra i caba ka kaya ,
ʻ Keitou a uvu i vakatagi vei kemudou ia dou a sega ni meke . Keitou a vutugu , ia dou a sega ni rarawa . ’
Ni sa lako mai ko Joni ka dau lolo ka sega ni daugunu waini , ka ra kaya , ʻ E tiko vua e dua na tevoro . '
Sa lako mai na Luve ni Tamata ka kana ka gunu , ka ra kaya , ʻ Raica na tamata daukana ka daugunu waini ka nodra i tokani na daukumuni i vakacavacava kei ira na tamata i valavala ca ! ' Sa dau vakadinadinataki na vuku e na we ni nona cakacaka . ”
Sa qai tekivu me vunauca na veikoro e sa caka vakalevu sara kina na nona cakacaka mana , ni ra sa sega ni veivutuni .
“ Ko sa kalouca sara Koresini ! Ko sa kalouca sara Peciseita ! Ni kevaka e a caka mai Taia kei Saitoni na cakacaka mana ka a caka vei kemudrau , ke rau sa veivutuni makawa e na i sulu taga kei na dravusa .
Ia , au sa kaya vei kemudrau , e na ca vakalailai ko Taia kei Saitoni e na siga ni lewa , ko i kemudrau , drau na ca vakalevu .
O iko tale ga , Kapenaumi , ko sa vakacerecerei iko li ki lomalagi ? Ko na biu sobu ga ki Etesi . Ni kevaka a caka mai Sotoma na veika ka a caka vei iko , ke sa tu ga me yacova na siga oqo .
Ia , au sa kaya vei iko ni na ca vakalailai ko Sotoma e na siga ni lewa , ko iko , ko na ca vakalevu ”
E na gauna ko ya sa qai vosa ko Jisu ka kaya , “ Au sa vakavinavinaka vei kemuni , Tamaqu , na Turaga ni lomalagi kei vuravura , ni ko ni sa vunia na veika oqo vei ira na vuku kei ira na kilaka , ka vakatakila ga vei ira na gone lalai :
io , Tamaqu , ni sa vaka oqori na nomuni lewa loloma .
“ Sa soli tu vei au na veika kece ga mai vei Tamaqu , ka sega e dua e kila se ko cei na Luvena , na Tamaqu duadua ga , ka sega e dua e kila se ko cei na Tamaqu , na Luvena duadua ga , kei koya ga e digitaka na Luvena me vakatakilai koya .
“ Dou lako mai vei au , ko i kemudou kece ga sa oca ka bikai , ka'u na vakacegui kemudou .
Vakataqara vei kemudou na noqu i vua , ka vuli vei au , ni'u sa yalomalua ka yalomalumalumu , ka dou na kunea kina na vakacegu ni yalomudou .
Ni sa rawarawa na noqu i vua , ka mamada na noqu i colacola ”




















E na gauna ko ya sa qai lako ko Jisu e na loma ni veiloga ni sila e na dua na Siga ni Vakacecegu . E ratou sa viakana na tisaipeli , ka vakatekivu doloka na veisola ni sila , ka kania .
Ni ra sa raica ko ira na Farisi era sa qai kaya vua , “ Raica , e ratou cakava tiko na nomu tisaipeli na ka e sega ni tara me caka e na Siga ni Vakacecegu ”
Ia sa qai kaya vei ira ko koya , “ Dou sa sega beka ni wilika na ka e a cakava ko Tevita ni sa via kana ko koya kei iratou ka tiko vata kaya .
E a curu ki na vale ni Kalou ka kania na veibuli madrai tabu , na ka e sega ni vakatarai vei koya me kania , se vei ira ka tiko vata kaya , ia vei ira duadua ga na bete ?
Se dou sa sega beka ni wilika e na Lawa na nodra a vakacacana na Siga ni Vakacecegu ko ra na bete e Valenisoro e na Siga ni Vakacecegu ka ra sega ni ca kina .
Au sa kaya vei kemudou sa tu e ke e dua sa uasivi vakalevu mai na Valenisoro .
Ia , kevaka dou sa kila na i balebale ni vosa oqo , ʻ Au vinakata ga na lewa loloma ka sega na i soro' ke dou a sega ni vakacacani ira na tawa cala .
Ni sa Turaga ni Siga ni Vakacecegu na Luve ni Tamata . ”
Sa qai lako tani mai kea ko Jisu ka curu ki na nodra valenilotu .
E tiko kina e dua na tamata ka mate tu e dua na ligana . Era sa qai tarogi koya , ka kaya , “ E tara li me caka na veivakabulai e na Siga ni Vakacecegu ? ” Era kaya ko ya me rawa ni ra beitaki koya kina .
Sa qai kaya vei ira ko Jisu , “ O cei vei kemudou sa dua na nona sipi , ka mani lutu ki na dua na davuke e na Siga ni Vakacecegu , e na sega li ni la'ki taura ka vueta mai ?
Sa qai wacava li na uasivi cake ni tamata mai na sipi ! Sa i koya oqo e tara kina me caka na ka vinaka e na Siga ni Vakacecegu ”
Sa qai kaya vua na tamata ko ya , “ Dodoka mai na ligamu . ” Sa qai dodoka yani , ka mani vakabulai me vaka na ligana kadua .
Era sa qai curu ki tautuba na Farisi ka la'ki bosei koya me ra vakamatea .
Ni sa kila ko Jisu , sa lako tani sara mai ke ya , ka ra muri koya na lewe vuqa , ka sa vakabulai Ira kece ga .
Sa vakarota matua vei rra me ra kakua sara ni tukuni koya ,
me vakayacori sara kina na vosa ka vosataka ko Aisea na parofita , ka kaya ,
“ Raica , na noqu tamata , o koya au sa digitaka , na noqu daulomani , sa vinakati koya dina na yaloqu . Au na solia vua na Yaloqu , ka na vunautaka na lewa dodonu vei ira na veimatanitu tani .
E na sega ni veileti se kaila , ka na sega e dua e rogoca na domona e na veigaunisala .
E na sega ni musuka na gasau sa bibivoro se bokoca na cina sa viavia boko , me yacova ni sa gumatua sara na lewa dodonu ;
ka ra na qai vakanuinui ki na yacana ko rra na veimatanitu tani ”
E sa qai kau mai vua e dua e curuma tu e dua na tevoro , e mataboko , ka galu tale ga , ka mani vakabulai koya , ka sa qai vosa rawa kina na tamata galu , ka rai rawa tale ga .
Era sa qoroqoro na lewe vuqa , ka kaya , “ Sa i koya beka oqo na Luve i Tevita ? ”
Ia , ni ra sa rogoca ko ira na Farisi , era sa qai kaya , “ E vakasavi ira tiko na tevoro na tamata oqo e na kaukauwa duadua ga i Pielisepupi na nodra i liuliu na tevoro . ”
Ni sa kila na nodra vakasama ko Jisu , sa qai kaya vei ira , “ Na matanitu e veisei tu vaka i koya e na dau rusa ga , kei na koro se vale ga e veisei tu vaka i koya e na sega ni tu dei .
Ia kevaka e vakasavi Setani ko Setani , sa qai veisei vaka i koya ; e na tu dei vaka e vei na nona matanitu ?
Ia , kevaka au dau vakasavi ira tani na tevoro e na kaukauwa i Pielisepupi , ia e na kaukauwa ga i cei era vakasavi ira tani kina ko ira na luvemudou . E na vuku ni ka oqo , era sa na qai nomudou turaganilewa ga kina .
Ia kevaka ga au dau vakasavi ira tani na tevoro e na kaukauwa ni Yalo ni Kalou , sa qai yacovi kemudou dina mai na Matanitu ni Kalou .
“ Se e na curuma rawa vaka e vei e dua na vale ni tamata qaqa me kovea na nona i yaya , kevaka e sa sega mada ni vesuki koya na qaqa ? E na qai kovea rawa kina na nona i yaya .
“ O koya e sega ni tovata kei au sa noqu meca , kei koya e sega ni kumuna vata kei au sa veibiuyaka .
O koya oqo au sa kaya kina vei kemudou , e na bokoci rawa vei ira na tamata na i valavala ca kece ga kei na vosa vakacaca kece ga , ia e na sega ga ni bokoci rawa na vosa vakacacataka na Yalo Tabu .
O koya e vosa vakacacataka na Luve ni Tamata e na bokoci rawa na nona i valavala ca , ia o koya e vosa vakacacataka na Yalo Tabu e na sega ni bokoci rawa na nona i valavala ca e na gauna oqo , se tawa mudu .
“ Dou lewa ga mai , se e kau vinaka ka vinaka tale ga kina na vuana , se e kau ca ka ca tale ga kina na vuana ; ni sa dau kilai na kau e na vuana .
Dou kawa ni gata ! Dou sa vosataka rawa vakacava na ka vinaka ni dou tamata ca tu ? Ni sa dau vosataka na gusuda na ka ga sa sinai tu kina na lomada .
Sa dau kauta mai na ka vinaka na tamata vinaka mai na nona lololo vinaka , ka sa dau kauta mai na tamata ca e na veika ca mai na nona lololo ca .
“ Au sa kaya vei kemudou ni ra na tarogi na tamata e na siga ni lewa e na vuku ni vosa vakatani kece era sa cavuta ;
ni ko na vakadonui e na vuku ni nomu vosa , ko na cudruvi tale ga e na vuku ni nomu vosa ”
Era sa qai vosa e so na Farisi ka kaya , “ Na i Vakavuvuli , keimami via raica e dua na i vakatakilakila mai vei iko . ”
Sa qai sauma ko koya ka kaya vei ira , “ Sa dau vakasaqara e dua na i vakatakilakila na i tabatamata ca ka dauyalewa , ia , e na sega ni soli kina e dua na i vakatakilakila , na i vakatakilakila ga i Jona na parofita .
Me vaka ga ni a siga tolu ka bogi tolu ko Jona e na kete ni ika levu , e na siga tolu ka bogi tolu vaka tale ga kina na Luve ni Tamata e na loma ni qele .
Era na tu cake e na veilewai na kai Ninive kei na i tabatamata oqo ka beitaka , ni ra a veivutuni e na vunau i Jona , ia , sa tu oqo e dua e levu cake vei Jona .
E na tu cake mai na Radi ni Ceva e na veilewai kei na i tabatamata oqo ka beitaka , ni a lako mai ko koya mai na i yalayala sara kei vuravura me mai rogoca na vuku i Solomoni , ia , sa tu oqo e dua e levu cake vei Solomoni .
“ Ni sa takali mai vua na tamata na yalo velavela , sa na veilakoyaki voli e na vanua veitalasiga , me vaqara i vakavakacegu , ia ka sega ni kunea .
Sa qai kaya , ʻ Au na lesu tale ki na noqu vale ka'u a lako mai kina . ' Sa qai kunea ni sa lala tu , ka samaki tu ka tuvani vinaka tu .
Sa qai lako ko koya ka kauta mai e vitu tale na tevoro ca cake mai vua , ka ratou curu ka tiko kina ; ka mani yaco e muri me ca cake sara na tamata ko ya mai na nona bula e liu . E na yaco vaka tale ga kina ki na i tabatamata ca oqo ”
Ni sa vosa tiko ga ko Jisu vei ira na lewe vuqa , sa tu e tautuba na tinana kei iratou na tacina , ka ratou via vosa tiko vua .
Sa qai kaya vua e dua , “ Raica , e ratou tu e tautuba na tinamu kei iratou na tacimu , e ratou via vosa vei iko . ”
Ia , sa qai vosa vei koya ka tukutuku vua , ka kaya , “ O cei na tinaqu , o cei na taciqu ? ”
E sa qai dodoka na ligana vei ira na nona tisaipeli , ka kaya , “ Raica na tinaqu kei ira na taciqu !
O koya ga e cakava na loma i Tamaqu mai lomalagi , sa i koya oqo na taciqu , kei na ganequ kei na tinaqu ”








E na siga ko ya sa biuta mai na vale ko Jisu ka la'ki tiko sobu e matasawa ,
ka ra sa qai soqoni vata mai vei koya e lewe vuqa sara , sa mani vodoka kina e dua na waqa ka dabe toka kina , ka ra sa tu kece ga yani na lewe vuqa mai matasawa .
Sa qai tukuna vei ira e vuqa na ka e na vosa vakatautauvata , ka kaya : “ E a lako yani e dua na dauteitei me kabukaburaki .
Ni sa kabukaburaki voli , sa qai lutu e so na sore e na loma ni sala , ka ra lako mai na manumanu vuka ka kania .
E lutu e so tale na sore ni kau e na vanua veivatu , ka sega soti kina na qele , ka tubu cake sara mai vakatotolo , ia ni sega soti ni vavaku na kena qele ;
ni sa cabe na siga , sa malai mai , ia ni sa sega na wakana sa raqosa sara .
Sa lutu tale e so e na maliwa ni veiwavakavotona , ka sa tubu cake na veiwavakavotona ka vakaruguta .
Era sa mani lutu e so e na qele vinaka , ka mani vua : e vuai drau e so , e onosagavulu e so , ka tolusagavulu e so .
O koya sa vakadaligana , me rogo kina me rogoca sara ”
E ratou sa qai lako mai na nona tisaipeli ka tarogi koya , “ Na cava mada ko ni vosa tiko ga kina vei ira e na vosa vakatautauvata ? ”
Sa qai sauma ko Jisu ka kaya vei iratou , “ Sa soli vei kemudou ga mo dou kila na veika vuni ni matanitu vakalomalagi , ia e sa sega ga ni soli vei ira .
Ni o koya ga e tu vua na ka , e na soli vakalevu tale vua , ka na levu sara na nona , ia o koya e sega vua na ka , e na kau tani tale mai vua na ka sa bau toka vua .
Sa i koya oqo au vosa tiko kina vei ira e na vosa vakatautauvata , me ra rai tu ka sega ni kunea , ka rogo tu ka sega ga ni kila .
Sa vakayacori dina vei ira na vosa ni Kalou ka a parofisaitaka ko Aisea ka vaka : ʻ Dou na rogoca vakaidina ka lecava tu ga , ka dou na raica vakaidina ka sega ga ni kunea .
Ni sa moce na lomadra na tamata oqo , ka sa didivara mai na daligadra , ka sa bobo na matadra . Kevaka e sega , e na rai na matadra , ka rogo na daligadra , ka kila na lomadra , ka lesu mai me'u vakabulai ira . ’
“ Ia sa kalougata na matamudou , ni sa rai , kei na daligamudou ni sa rogo .
Ni'u sa kaya vakaidina vei kemudou , ni ra a gadreva e lewe vuqa na parofita kei na tamata yalododonu me ra raica na ka dou sa raica , ka mani sega ni raica ; me ra rogoca na ka dou sa rogoca , ka mani sega ni rogoca .
“ O koya gona mo dou rogoca mada na vosa vakatautauvata ni daukabukaburaki .
Ni sa dua e sa rogoca na vosa me baleta na matanitu ka sega ni kila rawa , sa dau lako mai na Vunica ka kauta laivi na ka sa kaburaki tu e lomana . Sa i koya oqo na ka e kaburaki e na loma ni sala .
Na kena e kaburaki e na vanua veivatu , sa i koya e rogoca na vosa ka ciqoma sara e na reki ;
ka sega ga na wakana e lomana , e mani tu dei vakalailai ga ; ia , ni sa qai tubu na rarawa se na veivakacacani e na vuku ni vosa , era tarabe sara .
Na kena e kaburaki e na veiwavakavotona , sa i koya e rogoca na vosa , ia , sa qai curu yani na lomaocaoca ni vuravura oqo , kei na veitemaki ni yau ka vakaruguta na vosa , ka sega kina ni vua .
Ia , na kena e kaburaki e na qele vinaka , sa i koya sa rogoca na vosa ka kila rawa , ka vua , ka vuai drau e so , onosagavulu e so ka tolusagavulu e so ”
Sa qai tukuna vei ira e dua tale na vosa vakatautauvata , ka kaya , “ E rawa ni vakatautauvatataki ma Matanitu vakalomalagi kei na dua na tamata e kaburaka na sore ni kau vinaka e na nona i teitei .
Ia , ni ra sa moce tu na tamata sa qai lako mai na nona meca ka kaburaka tale ga na sore ni kau ca e na maliwa ni witi , ka mani lako yani .
Ia ni sa tubu mai na witi ka tekivu vua , sa basika tale ga na kau ca .
Era sa qai lako mai na nona tamata na i taukei ni vale ka kaya vua , ʻ Turaga , ko ni a sega li ni kaburaka na sore ni kau vinaka e na nomuni i teitei ? Era sa qai lako ga mai vei na kau ca ? '
Sa qai kaya vei ira ko koya , ʻ E sa cakava na ka oqo e dua na meca . ' Era sa mani kaya vua na nona tamata , ʻ Vaka e vei , ko ni vinakata me keimami sa la'ki cavuraka ? '
Sa qai kaya ko koya , ʻ Kakua , de dou cavuraka tale ga na witi e na nomudou cavuraka tiko na kau ca .
Laiva mada ga me rau tubu vata ruarua me yacova na cava ni yabaki , ni sa cava na yabaki au na qai kaya vei ira na dautatamusuki , ʻ Dou kumuna vata mada e liu na kau ca , ka vauvauci ira vata ka me visa , ka kumuna vata mai na witi ki na noqu lololo . ʻ ”
Sa qai tukuna vei ira ko Jisu e dua tale na vosa vakatautauvata , ka kaya , “ Sa tautauvata na matanitu vakalomalagi kei na dua na sore ni musita e taura e dua na tamata ka tea e na nona i teitei ;
sa ka lailai duadua vei ira na sore kece ga ; ia ni sa tubu cake , sa ka levu duadua vei ira na kau lalai ; ka sa yaco me kau dina , ka ra lako mai kina na manumanu vuka ka caka sova rawa e na veitabana ”
E sa qai tukuna vei ira ko koya e dua tale na vosa vakatautauvata , ka kaya , “ Sa tautauvata na matanitu vakalomalagi kei na i vakatubu , e taura e dua na yalewa ka vunia e na loma ni tolu na i vakarau falawa me curumi i vakatubu taucoko sara . ”
Sa tukuna na veika kece ga oqo ko Jisu vei ira na lewe vuqa e na vosa vakatautauvata ; ka sega tale ni bau vosataka wale e dua na ka vei ira ; ia e na vosa vakatautauvata ga .
Sa i koya me vakayacori kina na ka a vosataka na parofita , ka kaya : “ Au na vosa ga e na vosa vakatautauvata , au na tukuna na veika sa vuni tu mai na gauna ka buli kina ko vuravura . ” Vakamacalataka ko Jisu na Vosa Vakatautauvata ni Kau Ca
Sa qai biuti ira na lewe vuqa ka curu ki vale . E ratou sa qai lako mai vua na nona tisaipeli ka kaya , “ Ni vakamacalataka mada vei keitou na vosa vakatautauvata ka baleta na kau ca e na i teitei . ”
Sa qai sauma ko Jisu ka kaya vei ira , “ O koya e kaburaka na sore ni kau vinaka , sa i koya na Luve ni Tamata ;
na i teitei sa i vuravura ; na sore vinaka sa i ira na luve ni matanitu ; na kau ca sa i ira na luve ni Vunica ;
na meca e kaburaka na sore ni kau ca sa i koya na tevoro ; na cava ni yabaki sa i koya na i vakataotioti kei vuravura ; kei ira na dautatamusuki sa i ira na agilosi .
Me vaka ga ni sa kumuni vata na kau ca ka visa e na buka waqa , e na vaka tale ga kina e na i vakataotioti kei vuravura .
E na talai ira yani na nona agilosi na Luve ni Tamata ka ra na soqona vata mai na nona matanitu na veika kece ga e dau veivakacalai , kei ira ka dau caka ca ,
ka ra na biuti ira ki na lovo buka waqa ; era na dau tagi kina ka vakasequruquru bati .
Era na qai cila na yalododonu me vaka na matanisiga ni Matanitu nei Tamadra . O koya e vakadaligana , me rogoca sara .
“ Sa tautauvata na matanitu vakalomalagi kei na i yau sa vuni tu e na dua na i teitei , ka mani kunea e dua na tamata ka sega ni tukuna , ni sa rui rekitaka , sa mani la'ki volitaka kina na veika kece ga e tu vua , ka volia na i teitei ko ya .
“ E dua tale , sa tautauvata na matanitu vakalomalagi kei na dua na tamata dauveivoli ka vakasaqara voli na mataniciva totoka ,
ni sa kunea e dua na mataniciva talei sara , sa la'ki volitaka na veika kece ga ka tu vua , ka volia sara .
“ E dua tale , sa tautauvata na matanitu vakalomalagi kei na lawa ni yavi , sa viritaki ki wai , ka tagava mai na ika e na kena veimataqali kece ga ;
ni sa sinai , era sa qai yavia ki matasawa , ka ra dabe , ka tugana na ka vivinaka ki na sova , ka biuta tani na kena ka ca .
E na vaka kina e na i vakataotioti kei vuravura ; era na lako mai na agilosi ka tawasei ira tani na tamata ca mai vei ira na yalododonu ,
ka biuti ira laivi tu ki na lovo buka waqa ; era na dau tagi kina ka vakasequruquru bati .
“ Dou sa krla tiko li na verka oqo ? ” Eratou sa kaya vua , “ Io . ”
Sa qai kaya vei rratou ko koya , “ O koya gona , sa tautauvata kina na daunilawa kece ga ka ra sa vakavulici e na ka ni matanitu vakalomalagi , kei na i taukei ni dua na vale sa kauta mai na nona lololo na veika vou kei na verka makawa tale ga ”
Ni sa vakaotia ko Jisu na veivosa vakatautauvata oqo , sa qai lako tani mai kea ,
ka yaco sara mai ki na nona koro , ka vakatavulici ira e na nodra valenilotu , ka ra sa kurabui kina , ka kaya , “ E rawata mai vei na tamata oqo na vuku oqo kei na veika mana oqo ?
E sega li ni ko koya oqo na luve ni matai ? E sega li ni yaca i tinana ko Meri , ka sega li ni ratou tacina ko Jemesa kei Josefa , kei Sarmoni , kei Jutasa ?
E sega li ni ratou trko oqo vata kei keda na ganena kece ? Sa qai rawata beka ga mai vei na tamata oqo na veika kece oqo ? ”
Era sa qai levaci koya sara . Ia , sa qai kaya vei rra ko Jisu , “ Sa dau dokai na parofita , ia e segai ga e na nona vanua kei na nona vale . ”
Sa mani sega ni cakava e kea ko koya e vuqa na cakacaka mana , e na vuku ni nodra tawa vakabauta .
Eroti na tui na i tukutuku kei Jisu ;
ka qai kaya vei iratou na nona turaga , “ Oqo ko Joni na Dauveipapitaisotaki , sa vakaturi cake tale mai na mate ; sa i koya ga sa cakava kina na veika mana oqo ”
Ni a sa tauri Joni mada ko Eroti , ka vesuki koya e na valeniveivesu e na vuku i Erotiasa , na wati Filipi na tacina ,
ni a kaya vua ko Joni , “ Sa sega sara ni dodonu vei iko mo tauri koya ”
E dina ga ni a via vakamatei koya sara , ia e a rerevaki ira ga na tamata ni ra nanuma tu ni parofita ko Joni .
Ia ni sa caka na kanavata ni siga ni sucu i Eroti , e a qai meke vei ira na luve i Erotiasa yalewa ka vakayalomarautaki Eroti sara ,
sa i koya e qai yalayala kina ka bubului me solia vua na ka ga e kerea .
Ni sa vakauqeti koya kina ko tinana , sa qai kaya , “ Mo ni solia mai vei au na ulu i Joni na Dauveipapitaisotaki e na dua na dari . ”
Sa bau rarawa dina sara na tui , ia e na vuku ga ni nona bubului , e na vukudra tale ga era kana vata kaya , sa mani lewa ga me soli .
Sa talatala yani me tamusuki na ulu i Joni e na valeniveivesu ,
ka qai kau mai na uluna e na dua na dari ka mai soli vua na goneyalewa , ka la'ki solia sara na goneyalewa vei tinana .
E ratou sa qai lako mai na tisaipeli nei Joni ka kauta na yagona , ka buluta , ka ratou qai la'ki tukuna vei Jisu .
Ni sa rogoca ko Jisu , sa qai soko lo tani mai kea e na dua na waqa ki na dua na vanua lala , ia ni ra sa rogoca na lewe vuqa era sa qai taubale e vanua ka muri koya mai na veikoro .
Ni sa sobu yani e matasawa ko Jisu , sa raici ira e dua na i lala levu ; ka sa tubu na nona lomani ira , ka sa vakabulai ira na nodra tauvi-mate .
Ni sa yakavi mai , e ratou sa qai lako mai vua na nona tisaipeli , ka kaya , “ Oqo na vanua lala , ka sa kal^ na siga ; mo ni vakatalai ira na lewe vuqa , ka me ra bau lako ki na veikoro lalai ka volia kina na kedra . ”
Ia , a qai kaya vei iratou ko Jisu , “ E sega ni yaga me ra lako , dou solia ko i kemudou e so na ka me ra kania ”
E ratou sa qai kaya vua , “ E sega ni tu e ke vei keitou e dua na ka , e lima wale ga na i buli madrai ka rua na ika . ”
Sa qai kaya ko Jisu , “ Dou kauta mai vei au . ”
Ni sa vakaroti ira oti na lewe vuqa me ra tiko sobu e na veico , a qai taura ko koya na i buli madrai e lima kei na ika e rua , ka tacake ki lomalagi , ka vakavinavinaka , ka dovidovia na madrai ka solia vei iratou na nona tisaipeli , ka ratou tauca yani na tisaipeli vei ira na lewe vuqa .
Era sa qai kana kece ka mamau . Era sa mani taura e tinikarua na sova sisinai e na i vovo ni madrai .
E rauta e lima na udolu na tagane e ra kania na veibuli madrai , ka sega ni okati kina ko ira na yalewa kei ira na gone .
Sa qai vakaroti iratou sara na nona tisaipeli me ratou vodoka na waqa , ka liu yani ki tai kadua , ni sa vakasukai ira tiko mada na lewe vuqa ko koya .
Ni sa vakatalai ira yani na lewe vuqa , sa qai cabe taudua ko koya ki na veidelana me masu .
Ni sa yakavi mai sa tiko duadua ga ko koya e kea . Ia na waqa sa tiko yawa sara yani mai vanua , ka suaigelegele sara e na ua , ni saqati iratou tiko yani na cagi .
E na maliwa ni tolu kei na ono e na mataka , e sa qai lako mai vei iratou ko Jisu , ka lako voli mai e deIa ni wai .
Ni ratou sa raici koya na tisaipeli ni sa lako voli e dela ni wai , e ratou sa rere vakalevu , ka kaya , “ E dua na yalo ! ” E ratou sa qoqolou ni ratou sa rere .
Ia , sa mani vosa sara yani vei iratou ko Jisu , ka kaya , “ Dou vakacegu ! Sa i au ga , dou kakua ni rere ”
Sa qai vosa vua ko Pita ka kaya , “ Na Turaga , kevaka sa i kemuni , ni kaya me'u lako yani vei kemuni e dela ni wai . ”
Sa kaya sara ko Jisu , “ Lako mai ” Sa qai kalawa sobu mai waqa ko Pita ka lako e dela ni wai , me lako yani vei Jisu .
Ia , ni sa raica ni sa kaukauwa na cagi , sa qai rere , ka vakatekivu me lutu dromu ka qai kaci , ka kaya , “ Na Turaga , ni vakabulai au ”
Sa dodoka sara yani na ligana ko Jisu ka tauri koya , ka kaya vua , “ Tamata lailai na nomu vakabauta , na cava tale ko vakatitiqa kina ? ”
Ia ni rau sa vodo ki waqa , sa ruru na cagi .
E ratou sa qai lako mai na tiko e waqa ka mai cuva vua , ka kaya , “ Sa i kemuni dina ga na Luve ni Kalou ”
Ni ratou sa lako ki tai kadua , e ratou sa yaco yani ki na vanua ko Kenisereti .
Era sa kilai koya ko ira na tamata mai na vanua ko ya , ka ra sa qai talatala ki na yasayasa kece ga e vakavolivolita , me ra kauta mai vei koya na tauvi-mate kece ga .
Era sa kerei koya me ra bau tara wale ga na tutu ni nona i sulu ; ia , ko ira kece ga era tara , era sa vakabulai .



Era sa qai lako mai vei Jisu na Farisi kei ira na daunilawa mai Jerusalemi , ka kaya ,
“ Na cava e ratou sega kina ni muria na nomu tisaipeli na nodra i vakavuvuli na qase ? Ni ratou sa sega ni dau vuluvulu mada ni bera ni ratou kana . ”
Sa qai sauma ko koya ka kaya vei ira , “ Na cava tale ga dou sega kina ni muria na i vakaro ni Kalou e na vuku ni nomudou i vakavuvuli vakavanua ?
Ni sa vakarota na Kalou , ʻ Dokai rau ko tamamu kei tinamu , kei koya e vosa vakacacataki tamana se tinana , me sa mate sara ga , '
ia , dou sa kaya , ʻ Kevaka e kaya e dua na tamata vei tamana se tinana , Na ka e noqu ka a nanumi mo taura me yaga vei iko e sa soli tu vua na Kalou , me sa na kakua ni dokai tamana ko koya . '
Dou sa qai vakawaletaka kina vaka oqo na vosa ni Kalou e na vuku ni nomudou i vakavuvuli vakavanua .
Dou tamata dauveivakaisini , sa tukuni kemudou vakavinaka sara ga ko Aisea , ni a kaya ,
ʻ Era vakarokorokotaki au na tamata oqo e na tebenigusudra , Sa yawa sara mai vei au na lomadra .
Sa ka wale na nodra so-kalou vei au , ni ra vakatavuvulitaka na vakasama ni tamata me i vakavuvuli . ’ ”
Sa qai kacivi ira yani na tamata ki vua , ka kaya vei ira , “ Dou rogoca mada , ka kila sara ,
e sega ni ka e curu ki na gusu e dau vakadukadukalitaka na tamata , ia , na ka ga e lako mai na gusu , oqori e vakadukadukalitaka na tamata . ”
E ratou sa qai lako mai na tisaipeli ka kaya vua , “ Ko ni sa kila li ni ra sa yaloca na Farisi e na nodra rogoca na nomuni vosa ? ”
Sa qai sauma ko koya ka kaya , “ E na cavu laivi na kau kece ga e sega ni tea ko Tamaqu vakalomalagi .
Dou laivi ira ga . Era sa dauveituberi mataboko . Kevaka e tubera na mataboko e dua na mataboko , e rau sa sikalutu ruarua ”
Sa qai sauma ko Pita ka kaya vua , “ Mo ni vakamacalataka mada na vosa vakatautauvata vei keitou . ”
Sa qai kaya vei iratou ko koya , “ Oi kemudou tale ga , dou sa sega tiko ga ni kila rawa , ne ?
Dou sega tiko li ni kila ni ka ga e curu yani ki na gusu e lutu ki na kete ka curu tani yani ?
Ia na ka e curu tani mai na gusu e lako sara mai loma ni tamata , ka sa i ira na veika ga oqo e vakadukadukalitaka na tamata .
Ni sa dau lako mai na loma ni tamata na vakanananu ca , na daulaba , na dauyalewa , na dauveibutakoci , na daubutako , na veibeitaki vakailasu , kei na dauvakaucaca .
Sa i ira na veika ga oqo e vakadukadukalitaka na tamata ; ia , e sega ga ni vakadukadukalitaka na tamata na nona kana ka sega mada ni vuluvulu . ”
Sa qai biuta na vanua ko ya ko Jisu ka lako yani ki na yasayasa vaka Taia kei Saitoni .
E dua na yalewa ni Kenani ka cavutu mai na yasayasa ko ya e mai tagi vua ka kaya , “ Ni lomani au mai na Turaga , na Luve i Tevita . E curumi tevoro vakaukauwa sara tiko ga na luvequ-yalewa ”
Ia e sega sara ni dua na vosa e sauma kina ko koya ki vua . E ratou sa qai lako mai vua na tisaipeli ka mai kerekere tiko ga vua , ka kaya , “ Ni vakatalai koya tani , ni sa mai tagi muri keda tiko ga ”
Ia , sa qai vosa vua ka kaya , “ Au sa sega ni talai mai ki vei ira na tani , vei ira ga na sipi yali ni mataqali i Isireli .
Ia , sa lako ga mai na yalewa ka cuva vakarokoroko e matana , ka kaya , “ Turaga , ni vukei au mada ”
Sa qai sauma ko koya , ka kaya , “ E sega ni vinaka me kau na kedra madrai na gone ka biu yani vei ira na koli . ”
E sa qai kaya ga na yalewa , “ Io , Turaga , ko ira tale ga na koli era dau kania na meme ni kakana sa lutu mai na teveli ni nodra turaga ”
A qai sauma ko Jisu ka kaya , “ Yalewa , sa levu dina na nomu vakabauta . Me yaco sara vei iko me vaka na ka ko vinakata . ” Sa bula sara na luvena-yalewa e na tiki ni gauna ga ko ya .
Sa qai lako tani mai kea ko Jisu , ka lako yani e na baravi ni wasawasa ko Kalili , ka qai cabe ki na vanua veidelana , ka tiko sobu kina .
Era sa qai lako mai vua e lewe vuqa sara ka ra kauti ira mai na lokiloki , na gera , na mataboko , na galu , kei ira na lewe vuqa tale , ka ra mai vakotori ira e na yava i Jisu , ka mani vakabulai ira ko koya .
Era sa qoroqoro kina na lewe vuqa , ni ra raica ni ra sa vosa na galu , era sa bula na gera , ka ra sa lako na lokiloki , ka ra sa rai rawa na mataboko , ka ra vakacaucautaka na Kalou ni Isireli .
Sa qai kacivi iratou mai na nona tisaipeli ko Jisu , ka kaya , “ Au sa lomani ira dina na lewe vuqa , ni sa siga tolu mai oqo na nodra tiko vata voli kei au , ka sa sega na ka me ra kania , ia au sega ni via vakasukai ira yani ka ra sega mada ni kana , de ra la'ki malumalumu e gaunisala ”
E ratou sa qai kaya vua na tisaipeli , “ Edatou na rawata li mai vei na kakana e na vanua lala oqo , me rauti ira na lewe vuqa oqo ? ”
Sa qai kaya vei iratou ko Jisu , “ E vica na i buli madrai e tiko vei kemudou ? ” E ratou sa qai kaya , “ E vitu ka vica ga na ika lalai ”
Sa qai vakaroti ira na lewe vuqa me ra tiko sobu e na qele .
Sa qai taura na i buli madrai e vitu kei na ika , ia ni sa vakavinavinaka oti , sa qai dovidovia ka solia yani vei iratou na nona tisaipeli , me ra wasea ko iratou na tisaipeli ki vei ira na lewe vuqa .
Era sa qai kana kece ga ka mamau , ka ra tomika vata na i vovo ni ka sa dovi , ka mani sinai kina e vitu na sova .
Ko ira ka ra kana oqo era lewe va na udolu na tagane , ka sega ni wili kina ko ira na yalewa kei ira na gone .
Sa qai vakasukai ira yani na lewe vuqa ko koya ka sa vodo ki waqa , ka lako yani ki na yasayasa vaka-Makitala .
Era sa qai lako mai na Farisi kei ira na Setoki , ka kerei koya , e na nodra via vakatovolei koya , me vakaraitaka vei ira e dua na i vakatakilakila mai lomalagi .
Ia , sa qai sauma ga ko koya ka kaya vei ira , “ Ni sa yakavi mai , dou dau kaya , ʻ E na draki vinaka , ni damudamu tu na lomalagi , '
ia , e na mataka lailai , ʻ E na draki ca , ni damudamu tu ka loaloa mai na lomalagi . ' Dou sa vakaibalebaletaka rawa na i rairai ni lomalagi , ia , dou sa sega ga ni kila rawa na veivakatakilakila ni veigauna oqo .
Sa dau vakasaqara e dua na i vakatakilakila na i tabatamata ca ka dauyalewa oqo , ia , e na sega ni soli kina e dua na i vakatakilakila , na i vakatakilakila ga i Jona na parofita ” Sa qai biuti ira ko koya ka lako yani .
Ni ratou sa yaco ki tai kadua na tisaipeli , e ratou sa qai kila ni ratou guilecava me ratou kauta tiko e so na kakana .
Sa qai kaya vei iratou ko Jisu , “ Dou raica matua , qarauni kemudou mai na nodra i vakatubu na Farisi kei na Setoki ”
E ratou sa qai veivosakitaka vakai iratou na ka oqo , ka kaya , “ Edatou sega ni kau madrai mai . ”
E kila ko Jisu na ka oqo ka kaya , “ O kemudou na tamata lailai na nomudou vakabauta , na cava dou veivosakitaka kina na kena sega ni tu vei kemudou na madrai ?
Dou sa sega tiko ga ni raica rawa , se nanuma na i buli madrai e lima vei ira na lewe lima na udolu , kei na vica na sova dou a vakasinaita ?
Se na i buli madrai e vitu vei ira na lewe va na udolu , kei na vica na sova dou a vakasinaita ?
A cava beka dou sa sega ga ni kila rawa kina ni'u sa sega ni vosataka na madrai , na nodra i vakatubu ga na Farisi kei ira na Setoki , mo dou qarauni kemudou mai kina ? ”
Era sa qai kila ni sa sega ni tukuna ko koya me ra qarauni ira mai na leveni ni madrai , ia mai na nodra i vakavuvuli ga na Farisi kei na Setoki .
Ni sa yaco ko Jisu ki na yasayasa vaka-Sisaria-Filipai , sa qai tarogi iratou na nona tisaipeli , ka kaya , “ Ko cei mada era kaya na tamata se ko cei na Luve ni Tamata ? ”
E ratou sa qai kaya , “ E so era kaya , ko Joni na Dauveipapitaisotaki , ka so , ko Ilaija , ka so tale , ko Jeremaia , se e dua tale na parofita ”
Sa qai kaya vei iratou ko koya , “ Ia , ko cei ga dou kaya ko i kemudou ni ko i au ? ”
Sa qai sauma ko Saimoni Pita , ka kaya , “ Ko i kemuni na Karisito , na Luve ni Kalou bula ”
Sa qai sauma ko Jisu , ka kaya vua , “ Ko sa kalougata , Saimoni na luve i Jona , ni sa sega ni vakatakila vei iko na lewe kei na dra na ka oqo , ia , ko Tamaqu ga mai lomalagi .
Au sa kaya tale ga vei iko , Ko iko ko Pita , ka'u na tara e na dela ni vatu oqo na noqu i soqosoqo , ka na sega ni rawai mai na kaukauwa ni mate .
Au na solia vei iko na i dola ni matanitu vakalomalagi : na ka kece ga ko sereka e vuravura e na sereki tale ga mai lomalagi ”
Sa qai vakaroti iratou matua na tisaipeli me ratou kakua ni tukuna vua e dua ni sa Karisito ga ko koya .
Mai na gauna ko ya sa tekivu vakaraitaka tiko kina ko Jisu vei iratou na nona tisaipeli ni sa dodonu me lako yani ki Jerusalemi ka vosota kina na veika rarawa e vuqa mai vei ira na qase , kei ira na bete levu , kei ira na daunilawa , ka me vakamatei , me na qai vakaturi cake tale e na i katolu ni siga .
Sa qai kauti koya vakatikitiki ko Pita ka tekivu me vunauci koya , ka kaya , “ Me kakua sara , Turaga . E na sega sara ni yacovi kemuni na ka oqo . ”
Ia , sa qai vuki ga ko koya ka kaya vei Pita , “ Lako tani ki dakuqu , Setani ! Ko sa ka ni veivakatarabetaki vei au , ni sa vakatamata ga na nomu vakasama ka sega ni vaka na vakasama ni Kalou ”
Sa qai kaya vei iratou na nona tisaipeli ko Jisu , “ Kevaka e dua sa via muri au , me sa kakua ni lewai koya vaka i koya , ia me colata ga na nona kauveilatai , ka muri au .
Ni ko koya ga e via maroroya na nona bula e na vakayalia , ia ko koya ga e vakayalia na nona bula e na vukuqu e na qai kunea .
Na cava li e na kena yaga vua na tamata kevaka e rawati vuravura taucoko , ka vakayalia kina na nona bula ? Se na cava e na solia na tamata me i sau ni nona bula ?
Ni na lako mai na Luve ni Tamata e na i serau nei Tamana , kei ira na nona agilosi , ka na qai saumi ira yadua na tamata ko koya me vaka na dui nodra i valavala .
Au sa kaya vakaidina vei kemudou , ni ra tu cake tu oqo e so era na sega ni tovolea mada na mate me yacova ni ra sa raica na Luve ni Tamata ni sa lako mai e na nona matanitu ”
Ni sa oti e ono na siga , sa qai kauti Pita kei Jemesa , kei Joni na tacina , ko Jisu , ka kauti iratou cake vakatikitiki ki na dua na ulunivanua cecere .
Sa qai vukici na kena i rairai e matadratou , ka serau na matana me vaka na matanisiga , ka vulavula mai na nona i sulu me vaka na rarama .
Ia sa qai rairai mai vei iratou ko Mosese kei Ilaija , ka rau mai veivosaki kaya tiko .
Sa qai kaya vei Jisu ko Pita , “ Kemuni Turaga , sa vinaka dina na neitou tiko e ke ; kevaka ko ni vinakata , au na tara e ke e tolu na vakatunuloa , e dua me nomuni , dua me nei Mosese ka dua me nei Ilaija . ”
Ni sa vosa tiko ga ko koya , sa vakarurugi iratou mai e dua na o lumilumisa , ka rogo e dua na vosa mai na o , “ Oqo na Luvequ daulomani , au sa dau vinakati koya vakalevu , dou vakarogoci koya ”
Ni ratou sa rogoca na tisaipeli e ratou sa cuva vakatoboicu ka rere vakalevu .
Sa qai lako mai ko Jisu ka tarai iratou , ka kaya , “ Tu cake , dou kakua ni rere . ”
Ni ratou sa tacake e ratou sa sega ni raica e dua tale , ko Jisu taudua ga .
Ni ratou sa siro sobu tiko mai na ulunivanua , sa vakaroti iratou ko Jisu , ka kaya , “ Dou kakua ni tukuna vua e dua na raivotu , me yacova ni sa tu cake tale mai na mate na Luve ni Tamata . ”
E ratou sa qai tarogi koya na tisaipeli , ka kaya , “ Na cava era kaya voli kina na daunilawa ni sa dodonu me liu taumada mai ko Ilaija ? ”
Sa qai sauma ko Jisu ka kaya vei iratou , “ Sa lako kina mai ko Ilaija me vakavinakataka tale na veika kece ga .
Ia , au sa tukuna vei kemudou , sa lako oti mai ko Ilaija , ka ra sega ni kilai koya rawa , ka ra sa cakava vua na ka ga era vinakata . E na vakarau vakararawataki vaka tale ga kina e ligadra na Luve ni Tamata ”
E ratou sa qai kila na tisaipeli ni sa vosa tiko vei iratou ko koya me baleti Joni na Dauveipapitaisotaki .
Ni ratou sa yaco mai vei ira na lewe vuqa , sa qai lako mai vua e dua na tamata , ka tekiduru e matana
ka kaya , “ Turaga , ni lomani koya na luvequ-tagane , ni dau tauvi-manumanusoni , sa dau vakaleqai koya sara vakalevu ; sa dau bale vakavuqa ki na buka waqa , ka vakavuqa ki wai .
Ia , ni'u sa kauti koya mai vei iratou na nomuni tisaipeli , e ratou qai sega ga ni vakabulai koya rawa . ”
Sa qai sauma ko Jisu , ka kaya , “ A i tabatamata tawa vakabauta ka lako vakaca , me vaka e vei soti na dede ni noqu tiko voli kei kemudou ? Me vaka e vei soti na dede ni noqu vosoti kemudou voli ? Kauti koya mai vei au . ”
Sa qai vunauci koya ko Jisu , ka mani lako tani na tevoro mai vua , ka sa bula sara na gone e na gauna ko ya .
E ratou sa qai lako mai vakatikitiki na tisaipeli vei Jisu , ka kaya , “ Na cava keitou sa sega ni vakasavi koya tani rawa kina ? ”
Sa qai kaya vei iratou ko koya , “ E baleta ni lailai ga na nomudou vakabauta . Ni'u sa kaya vakaidina vei kemudou , kevaka e tu vei kemudou na vakabauta me vaka na sore ni musita , dou na kaya ki na ulunivanua oqo , ʻ Toro tani ki kea , ' ka na toro tani , ka na sega na ka e dredre vei kemudou .
[ Ia , sa dau rawa me vakasavi tani na kena mataqali oqo e na dau masu ga kei na dau lolo . ] ”
Ni ratou sa baci lako vata mai e Kalili , sa qai kaya ko Jisu vei iratou , “ E na soli yani na Luve ni Tamata ki na ligadra na tamata ,
ka ra na vakamatea , ka na vakaturi cake tale e na i katolu ni siga . ” E ratou sa qai lomabibi sara .
Ni ratou sa yaco ki Kapenaumi , era sa qai lako mai vei Pita ko ira na daukumuni i vakacavacava soli me baleta na vale ni Kalou , ka kaya , “ E sega li ni dau soli me baleta na vale ni Kalou na nomudou i Vakavuvuli ? ”
A qai kaya ko koya , “ O , io ” Ni sa curu ki vale , sa namaki koya mai ko Jisu , ka kaya , “ A cava ko nanuma , Saimoni ? Era dau kumuna mai vei cei ko ira na tui e vuravura na i vakacavacava se na soli ? Mai vei ira na nodra lewe ni vanua , se mai vei ira ga na kai tani ? ”
Ni sa kaya ko koya , “ Mai vei ira ga na kai tani . ” Sa qai kaya vua ko Jisu , “ Era sa lalaga kina na noda lewe ni vanua .
Ia , ni da sega ga ni via vakatarabetaki ira , lako mada ki matasawa , ka viritaka na siwa , ka yavia mai na i matai ga ni ika e katia mai , ni ko sa dolava na gusuna ko na kunea kina e dua na i lavo . Kauta oqori ka solia vei ira me nodaru i tavi ”








E na gauna tiko ga ko ya e ratou sa lako mai kina na tisaipeli ki vei Jisu ka tarogi koya , “ O cei e ka levu duadua e na matanitu vakalomalagi ? ”
Sa qai kaciva mai e dua na gone lailai ko Jisu ka vakaturi koya e na kedratou maliwa ,
ka kaya , “ Au sa kaya vakaidina vei kemudou , kevaka dou sega ni veisau mai ka yaco me vaka e dua na gone lailai dou na sega sara ni curu ki na matanitu vakalomalagi .
O koya ga sa vakamalumalumutaki koya me vaka e dua na gone lailai vaka oqo sa i koya e ka levu duadua e na matanitu vakalomalagi .
O koya tale ga e vinakata e dua na gone lailai vaka oqo e na yacaqu sa vinakati au .
“ Ia , o koya e vakavuna me cala e dua vei ira na lalai oqo , e vinaka cake vua me vakarubeci e domona e dua na i qaqi vatu levu ka vakadromutaki e na wasaliwa titobu .
Sa kalouca ko vuravura e na vuku ni veivakacalai ! Sa na dau yaco ga mai na veivakacalai ; ia , sa ca vua na tamata e vakayacora na veivakacalai .
“ Kevaka e vakacalai iko tiko na ligamu se na yavamu , muduka tani ka biuta laivi : e vinaka cake vei iko mo curu ki na bula ka yava dua se liga dua ga , mai na nomu biu liga rua se yava rua ki na buka waqa tawa mudu .
Kevaka e vakacalai iko tiko na matamu , vecuka tani , ka biuta laivi mai vei iko : e vinaka cake vei iko mo curu ki na bula ka mata dua ga , mai na nomu biu mata rua ki na buka waqa mai eli .
“ Dou qarauna mo dou kakua ni beca e dua vei ira na lalai oqo ; ni'u sa kaya vei kemudou , ni ra sa dau raica tiko ga na mata i Tamaqu mai lomalagi ko ira na nodra agilosi .
Ni sa lako mai na Luve ni Tamata me vakabulai koya sa yali . ]
“ A cava na nomudou vakasama ? Kevaka e dua na tamata e dua na drau na nona sipi , ka sa mani yali e dua vei ira , e na sega li ni biuti ira tu mai na ciwasagavulu kaciwa e na veidelana ka la'ki vakasaqarai koya sa yali ?
Kevaka e mani kunea , au sa kaya vei kemudou , sa na rekitaka dina vakalevu cake mai na ciwasagavulu kaciwa ka ra sega ni yali .
E sega tale ga ni vaka kina na lomana na Tamamudou mai lomalagi , oya me yali e dua vei ira na lalai oqo .
“ Kevaka sa i valavala ca vei iko na wekamu , la'ki vunauca ni drau sa tiko vaka i kemudrau ga . Kevaka e rogoci iko , ko sa rawai koya na wekamu .
Ia kevaka e bese ni rogoci iko , kauta yani e dua se rua tale me rawa ni vakadinadinataki na ka kece ga e na vosa ni lewe rua se lewe tolu na i vakadinadina .
Ia , kevaka e bese ni rogoci iratou , tukuna ki na i soqosoqo ni lotu ; ia kevaka e bese tale ga ni rogoci ira na i soqosoqo ni lotu , mo sa okata me vaka e dua na kai tani se dau kumuni i vakacavacava .
“ Au sa kaya vakaidina vei kemudou , ni ka kece ga dou vauca e vuravura e na vauci tale ga mai lomalagi , kei na ka kece ga dou sereka e vuravura e na sereki tale ga mai lomalagi .
Au sa kaya tale ga vakaidina vei kemudou , kevaka e lewe rua vei kemudou e rau sa lomavata e vuravura me rau kerea e dua na ka , e na vakayacora vei rau ko Tamaqu mai lomalagi .
Ni tikina ga e soqoni kina e lewe rua se ratou lewe tolu e na yacaqu , au sa tiko e na kedratou maliwa ”
Sa qai lako mai vua ko Pita ka kaya , “ Turaga me i valavala ca vakavica vei au na wekaqu ka me'u vosoti koya tiko mada ga ? Me vakavitu ? ”
Sa kaya vua ko Jisu , “ Au sega ni kaya vei iko me vakavitu wale ga , me vakavitusagavulu na vitu , oqo e kena i balebale me kakua ni vakaiyalayala .
O koya gona , sa vakatautauvatani kina na matanitu vakalomalagi kei na dua na tui ka sa via taroga nodra dinau na nona tamata .
Ni sa tekivu vakatataro , sa qai kau mai vua e dua sa dinautaka tu vua e sivia e milioni na dola .
Ia ni sa sega vua na ka me sauma kina , sa qai vakarota na nona turaga me volitaki ko koya , kei na watina , kei iratou na luvena , kei na ka kece ga e tu vua , me saumi kina .
Sa qai cuva sobu na tamata ka vakamasuti koya , ka kaya , ʻ Mo ni vosoti au mada ga , au na sauma kece vei kemuni . '
Sa qai tuburi koya na loloma na nona turaga na tamata ko ya ka mani sereki koya , ka laiva me sa kakua ga ni sauma .
“ Ia , sa qai lako ga ki tautuba na tamata ko ya ka raica e dua na nona i tokani dauveiqaravi ka dinautaka tu vei koya e vica wale ga na dola . Sa qai tauri koya ka kidomoka , ka kaya , ʻ Sauma mai na nomu dinau . '
Sa qai cuva sobu na nona i tokani ki yavana , ka vakamasuti koya , ka kaya , ʻ Mo ni vosoti au mada ga , au na sauma vei kemuni . '
Ia sa bese ga ko koya , ka lako ga yani ka biuti koya ki na valeniveivesu me yacova ni sa na sauma rawa na dinau .
Ni ra sa raica ko ira na nona i tokani na ka sa caka , era sa rarawa dina vakalevu , ka la'ki tukuna sara vua na nodra turaga na ka kece ga sa yaco .
Sa qai kacivi koya mai na nona turaga ka kaya vua , ʻ Tamata i vakarau ca , au a sereki iko mai na dinau levu ko ya , ni ko a vakamasuti au ;
e sega li ni sa dodonu kina vei iko mo yalovinaka vua na nomu i tokani me vaka na noqu a yalovinaka vei iko ?
Sa cudru sara na nona turaga ka soli koya yani vei ira ki na valeniveivesu me totogitaki kina me yacova ni sa na sauma rawa na dmau kece .
E na cakava tale ga vaka kina vei kemudou ko Tamaqu vakalomalagi , kevaka dou sega ni dau vosoti ira na wekamudou mai na vu ni yalomudou . ”
Ni sa vosataka oti ko Jisu na veika oqo , sa qai biuti Kalili ka yaco yani ki na yasayasa vaka-Jutia na tai kadua ni Joritani .
Era sa lewe vuqa sara sa muri koya , ka sa vakabulai ira mai ke ya ko koya .
Era sa qai lako mai vei koya ko ira na Farisi ka vakatovolei koya , ka kaya vua , “ Sa tara li vua na tagane me veisere kei na watina kevaka e vuna e dua ga na ka ? ”
A sauma ko koya ka kaya , “ Dou sa sega beka ni wilika ni sa buli rau ga me dua e tagane ka dua e yalewa ko koya na Dauveibuli mai na i vakatekivu ,
ka kaya , ʻ E na vuku ni ka oqo sa na biuti tamana kei tinana kina na tagane ka kabita na watina , ka rau sa yaco me duabau ga na lewe rua ? '
E rau sa qai sega ni lewe rua tiko ga , e rau sa duabau ga . Na ka sa vauca vata na Kalou me kakua ni tawasea na tamata ”
Era sa qai kaya vua , “ Na cava ga e a qai vakarota kina ko Mosese me solia ga vua na i vola vakadinadina ni veisere , ka qai sereki koya ? ”
Sa qai kaya vei ira ko koya , “ E na vuku ga ni nomudou yalo kaukauwa , e a vakatarai kemudou kina ko Mosese mo dou veisere kei na watimudou , ia e a sega tu ni vaka kina mai na i vakatekivu .
Ia , au sa kaya vei kemudou , o koya sa veisere kei na watina , kevaka e sega ni vuna na dautagane , ka la'ki veiwatini kei na dua tale , sa dauyalewa . ”
E ratou sa qai kaya vua na nona tisaipeli , “ Kevaka sa vaka oqo na ka e yaco vua na tagane kei na watina , e vinaka cake me sa kakua ga na vakawati . ”
Sa qai kaya vei iratou ko koya , “ E sega ni ra na vinakata na tamata kece na vosa oqo , ia ko ira ga sa soli vei ira .
Ni ra sa tu ga e so sa sega ni vakawati ni ra a sucu vaka kina mai na kete i tinadra , e so sa sega ni vakawati ni ra tarovi ira vaka kina na tamata , ka so sa sega ni vakawati ni ra sa lewa vaka kina e na vuku ni matanitu vakalomalagi . O koya sa rawata me muria oqori , me muria
Era sa qai kau mai vua na gone lalai me tabaki ira ko koya e na ligana , ka masulaki ira . Era sa qai karaci ira na tamata na tisaipeli .
Ia , sa qai kaya ko Jisu , “ Dou laivi ira na gone lalai me ra lako mai vei au ; ka kakua ni tarovi ira ; ni sa nodra na vaka oqo na matanitu vakalomalagi ”
Sa qai tabaki ira e na ligana , ka lako tani mai kea .
Sa qai lako mai vei koya e dua ka kaya , “ Vakavuvuli , na cava mada na ka vinaka me'u cakava me noqu kina na bula tawa mudu ? ”
Sa qai kaya vua ko koya , “ A cava ko tarogi au kina me baleta na ka vinaka ? Sa Dua ga ko koya e vinaka . Ia , kevaka ko via curu ki na bula , muria ga na i vakaro ”
Sa qai kaya vua na cauravou , “ A cava soti ? ” Sa qai kaya ko Jisu : “ Mo kakua ni laba , mo kakua ni dauveibutakoci , mo kakua ni butako , mo kakua ni veibeitaki vakailasu ,
dokai rau na tamamu kei na tinamu , mo lomana na kai nomu me vakataki iko . ”
Sa qai kaya vua na cauravou , “ Au sa dau muria mai na veivakaro kece ga oqo . Na cava tale e sa vo tiko vei au ? ”
Sa qai kaya vua ko Jisu , “ Kevaka ko vinakata me sa vinaka sara , mo lako , ka volitaka na nomu i yau ka solia vei ira na dravudravua , ko na qai vakaiyau mai lomalagi , lako mai ka muri au . ”
Ia , ni sa rogoca na vosa oqo na cauravou , sa lako yani e na yalo rarawa ; ni sa ka levu sara na nona i yau .
Sa qai kaya vei ira na nona tisaipeli ko Jisu , “ Au sa kaya vakaidina vei kemudou e na dredre vua na tamata vutuniyau me curu ki na matanitu vakalomalagi .
Au sa kaya vei kemudou , e rawarawa cake vua na kameli me curuma na mata ni cula , mai vua na tamata vutuniyau me curu ki na matanitu ni Kalou . ”
Ia , ni ratou sa rogoca na tisaipeli , e ratou sa kurabui sara , ka kaya , “ O cei ga e na qai vakabulai rawa ? ”
Sa qai rai yani vei iratou ko Jisu , ka kaya vei iratou , “ Sa dredre sara vei ira na tamata , ia sa rawa vua na Kalou na veika kece ga . ”
Sa qai sauma ko Pita ka kaya vua , “ Ni raica mada , keitou sa biuta na ka kece ga ka muri kemuni ; na cava keitou na rawata kina ? ”
Sa qai kaya vei rratou ko Jisu , “ Au sa kaya vakaidina vei kemudou , ni sa trko na Luve ni Tamata e na nona i tikotiko lagilagi , e na vuravura vou , dou na qai trko tale ga ko i kemudou ka muri au voli e na i trkotrko vakaturaga e tinrkarua , ka lewai rra na mataqali e tinikarua ni IsrreIi .
O koya ga sa biuta na nona veivale , kei rratou na tacina kei na tuakana kei na ganena , se na tamana se tinana , se ko Iratou na luvena , se fiki ni qele , e na vuku ni yacaqu e na yadrau sara tale na ka e taura kina , ka na taukena tale ga na bula tawa mudu .
Ia , e lewe vuqa vei rra sa liu era na muri , kei Ira na muri era na liu .





“ Ni sa tautauvata na matanitu vakalomalagi kei na i taukei ni vale ka sa sou vakamataka yani me la'ki kauti ira mai e so na tamata me ra mai cakacaka saumi e na nona loga-ni-vaini .
Ni sa lomavata kei ira na tamata cakacaka me ra tauya dua na i lavo siliva dua na siga me kedra i sau , sa qai talai ira yani ki na loga-ni-vaini .
Sa qai lako yani e na ciwa na kaloko ki na makete ka raici ira e so ni ra tu wale ga kina .
Sa qai kaya vei ira , ʻ Dou lako tale ga ki na loga-ni-vaini , ka'u na saumi kemudou e na ka e rauta . ' Era sa mani lako .
Sa lako tale yani ko koya e na tinikarua kei na tolu na kaloko , ka cakava vaka kina .
Ni sa rauta na lima e na yakavi , sa lako yani ki na makete ka raici ira e so tale era tu wale ga , sa qai kaya vei ira , ʻ Dou tu wale ga vakacava e ke e na siga taucoko oqo ? '
Era sa qai kaya vua , ʻ Ni sega e dua e soli cakacaka vei keimami . ' Sa qai kaya vei ira ko koya , ʻ Dou lako tale ga ki na loga-ni-vaini . '
“ Ia ni sa yakavi mai , sa qai kaya na i taukei ni loga-ni-vaini vua na nona tamata , ʻ Kacivi ira mai na tamata cakacaka , ka saumi ira , tekivu yani vei ira na muri ka qai vakaoti vei ira sa liu . ’
Ni ra sa lako mai ko ira ka saumi mai na lima na kaloko , era sa mai tauya dua na i lavo siliva .
Ni ra sa lako mai ko ira era tekivu e liu era sa nanuma ga ni ra na taura vakalevu cake , ia era sa tauya dua tale ga na i lavo siliva .
Ni ra sa taura era sa qai didi vua na i taukei ni vale ,
ka kaya , ʻ O ira oqo era qai muri yani era cakacaka ga e na dua na aua , ia ko sa vakatautauvatataki ira kei keimami ka colata na bibi ni siga taucoko kei na todra ni siga . '
Ia , sa qai sauma vua e dua vei ira ka kaya , ‘ Noqu i tau , au sega ni veidabuitaki iko , e daru a sega li ni lomavata me kemu i sau e dua na i lavo siliva ?
Taura na kemu i sau ka lako ; sa lomaqu me'u solia vei koya oqo ka sa muri na ka au sa solia vei iko .
E sega li ni tara me'u lewa ga se cava au cakava ki na ka e noqu ? Se ko sa vuvu ga ni'u sa rui lomasoli ? '
Era na liu vaka kina ko ira sa muri , ka ra na muri ko ira sa liu . ”
Ni sa lako cake ki Jerusalemi ko Jisu , sa qai kauti iratou vakatikitiki na tisaipeli mai gaunisala , ka kaya vei iratou ,
“ Raica , tou sa lako cake tiko ki Jerusalemi ; ka na soli yani na Luve ni Tamata vei ira na bete levu , kei ira na daunilawa , ka ra na lewai koya me mate ,
ka soli koya vei ira era kai matanitu tani ; me ra vakalialiai koya , ka vakanakuitataka , ka vakota ki na kauveilatai , ka na qai vakaturi cake tale mai na mate ko koya e na i katolu ni siga ”
Sa qai lako mai vua na tinadrau na luve i Sepeti , kei rau na luvena-tagane , ka mai cuva e matana , ka kerea vua e dua na ka .
Sa kaya vua ko Jisu , “ Na cava ko vinakata ? ” Sa qai kaya vua , “ Mo lewa me rau tiko na luvequ oqo , e dua e na ligamuni i matau , ka dua e na ligamuni i mawi e na nomu matanitu ”
Sa sauma ko Jisu , ka kaya , “ Ko dou sega ni kila na ka ko dou kerea tiko : drau sa rawata li mo drau gunuva na bilo au sa vakarau gunuva ? ” E rau sa kaya vua , “ Keirau rawata ”
Sa qai kaya vei rau , “ Drau sa gunuva dina ga na mequ bilo , ia mo drau tiko e na ligaqu i matau se ligaqu i mawi , e sega ni noqu me'u solia , ia sa baleti ira ga sa vakarautaka tu ko Tamaqu me nodra ”
Ni ratou sa rogoca na lewe tini , e ratou sa cudruvi rau sara na veitacini .
Sa qai kacivi iratou ko Jisu , ka kaya , “ Dou sa kila ni ra dau vakacolasau vei ira na kai veimatanitu tani ko ira na nodra i liuliu , ka ra dau lewa vakaukauwa vei ira ko ira na nodra turaga dokai .
E na sega ni vaka kina vei kemudou , ia me dauveiqaravi ga vei kemudou ko koya e via yaco me levu vei kemudou :
ka me nomudou tamata dauveiqaravi ko koya e vinakata me liu vei kemudou .
Ni sa sega tale ga ni lako mai na Luve ni Tamata me qaravi , ia me veiqaravi ga , ka solia na nona bula me kedra i voli na lewe vuqa . ”
Ni ratou sa biuti Jeriko , era sa muri koya mai e dua na i lala levu .
Ka raica , e rau sa dabe toka e yasa ni gaunisala e lewe rua na tamata mataboko , ni rau sa rogoca ni sa lako voli yani ko Jisu , e rau sa qai kacikaci mai , ka kaya , “ Kemuni na Turaga , na Luve i Tevita , ni lomani keirau mai . ”
Era sa karaci rau ko ira na lewe vuqa me rau tiko lo , ia e rau sa qai kaci vakalevu cake ga , ka kaya , “ Turaga , na Luve i Tevita , ni lomani keirau mai ”
Sa qai tu vakadua ko Jisu , ka kacivi rau , ka kaya , “ Na cava drau vinakata me'u cakava vei kemudrau ? ”
E rau sa qai kaya vua , “ Turaga , me rai rawa na mata i keirau ”
E na loloma levu sa qai tara na matadrau , ka rau sa rai rawa sara ka muri koya .












Ni ratou sa toro voleka ki Jerusalemi , ki Pecifaki e na Delana Veiolive , sa qai tala ko Jisu e lewe rua na tisaipeli ,
ka kaya vei rau , “ Drau lako ki na koro lailai sa donui kemudrau , ka drau na raica sara e dua na asa ni vesu tu , ka tu vata kaya na luvena ; drau sereki rau ka kauti rau mai vei au .
Kevaka e mani vosa kina vei kemudrau e dua , drau kaya , ʻ E vinakati rau mai na Turaga , ' e na laivi rau sara mai kina ko koya . ”
A yaco oqo me vakayacori sara kina na vosa ka vosataka na parofita , ka kaya ,
“ Tukuna vua na goneyalewa ni Saioni , Raica , sa lako mai vei iko na nomu Tui . Sa yalomalua ka vodoka e dua na asa , kei na asa lailai , na luve ni asa . ”
E rau sa mani lako na tisaipeli ka cakava me vaka sa vakarota vei rau ko Jisu ;
e rau sa kauta mai na asa kei na luvena , ka tevuka e deladrau na nodrau i sulu , ka sa vodo kina ko koya .
Era sa lewe vuqa era sa tevuka na nodra i sulu e gaunisala .
Ia ko ira na lewe vuqa era liu tiko kei ira era muri , era sa qai kacivaka , “ Osana vua na Luve i Tevita ! Me vakacaucautaki ko koya sa lako mai e na yaca ni Turaga ! Osana e na veiyasana cecere sara ! ”
Ia ni sa curu yani ki Jerusalemi , sa yavala kece ga na lewenikoro , ka kaya , “ O cei li oqo ? ”
Era sa qai kaya na lewe vuqa , “ Oqo ko Jisu na parofita mai Nasareci e Kalili . ”
Sa qai curu ko Jisu ki Valenisoro , ka vakasavi ira kece ga era veivoli tiko e Valenisoro , ka vakavukica na nodra teveli na dauveisau i lavo , kei na nodra i dabedabe na volitaki ruve ,
ka kaya vei ira , “ Sa volai tu , ʻ E na vakatokai na noqu vale me vale ni masu , ' ia dou sa cakava me nodra qara na daubutako . ”
Era sa qai lako mai vua ki Valenisoro ko ira na mataboko kei na lokiloki , ka sa vakabulai ira ko koya .
Ia ni ra sa raica ko ira na bete levu kei ira na daunilawa na veika veivakurabuitaki e cakava tiko ko koya , kei ira na gonelalai era kacikaci tiko mai Valenisoro , ka kaya , “ Osana vua na Luve i Tevita , ” era sa cudru sara ,
ka kaya vua , “ Ko sa rogoca na ka era kaya tiko ko ira oqo , se sega ? ” Sa qai kaya vei ira ko Jisu , “ Io , dou sa sega beka ni wilika , ʻ E na gusudra na gonelalai kei na gone dramidrami ko ni sa cakava kina na vakarokoroko me uasivi sara ’ ? ”
Sa qai biuti ira ko koya , ka lako tani mai na koro vaka ki Pecani , ka moce kina .
E na mataka lailai , ni sa lesu tale tiko ki na koro ko koya , sa qai via kana .
Ni sa raica e dua na vunilolo , sa qai lako kina , ia sa sega ga ni kunea kina e dua na ka , na drauna wale ga . Sa qai kaya ki na vunilolo , “ Mo kakua tale ni vua ka tawa mudu . ” A mai malai sara yani vakasauri na vunilolo .
Ni ra sa raica na tisaipeli era sa kurabui sara , ka kaya , “ E malai vakasauri vaka e vei na vunilolo ? ”
Sa sauma ko Jisu ka kaya vei ira , “ Au sa kaya vakaidina vei kemudou , kevaka e tu vei kemudou na vakabauta ka sega ni vakatitiqa , dou na sega ni cakava wale ga na ka sa yaco e na vunilolo , ia kevaka dou kaya sara tale ga ki na ulunivanua oqo , ʻ Tacavu mai ka me la'ki biu ki na wasawasa , ' e na vakayacori ga .
Ka kevaka e tu vei kemudou na vakabauta , dou na rawata na ka kece sara ga dou na kerea e na masu . ”
Ni sa curu ko koya ki Valenisoro , era sa qai lako mai vua ni sa veivakatavulici tiko , ko ira na bete levu kei ira na nodra qase na tamata , ka kaya , “ E na lewa i cei ko vakayacora voli kina na veika oqo , se ko cei mada e solia vei iko na kaukauwa oqo ? ”
Sa qai sauma ko Jisu , ka kaya vei ira , “ Au na tarogi kemudou tale ga e na dua na taro ; kevaka dou sauma vei au , ka'u na qai tukuna tale ga vei kemudou se e na lewa i cei au vakayacora voli kina na veika oqo .
E vu mai vei na papitaiso nei Joni ? Mai lomalagi , se mai na tamata ga ? ” Era sa qai veivosakitaka vakai ira ka kaya , “ Kevaka eda kaya , ʻ Mai lomalagi , ' e na qai kaya ko koya vei keda , ʻ Na cava ga dou sa sega ni vakabauti koya kina ? ’
Ia kevaka eda kaya , ʻ Mai na tamata , ' ia eda sa rerevaki ira na lewe vuqa ka ni ra nanuma kece ga ni a parofita ko Joni ”
Era sa mani sauma kina vei Jisu , “ Keimami sega ni kila . ” A qai kaya vei ira ko Jisu , “ Au na sega tale ga ni tukuna vei kemudou se e na lewa i cei au vakayacora voli kina na veika oqo .
“ Na cava dou nanuma e na ka oqo ? Sa lewe rua na luvena-tagane e dua na tamata . Sa qai lako vua na i matai ko tamana ka kaya , ʻ Na luvequ la'ki cakacaka edaidai ki na noqu loga-ni-vaini . '
Sa qai sauma ko koya ka kaya , ʻ Au bese , ' ia sa qai veisau e muri na lomana ka mani lako .
Sa qai lako vua na kena i karua ka vosa vaka kina . Sa qai sauma ko koya , ʻ Au na lako saka , ' ia ka qai sega ni lako .
O cei vei rau na lewe rua e muria na loma i tamana ? ” Era sa qai kaya , “ Na i matai ” A mani kaya vei ira ko Jisu , “ Au sa kaya vakaidina vei kemudou , era sa curu tiko e liu vei kemudou ki na matanitu ni Kalou ko ira na dau kumuni i vakacavacava kei ira na dautagane .
Ni a sa lako mai vei kemudou ko Joni ka vakaraitaka vei kemudou na sala dodonu , dou sa sega ni vakabauti koya ; ia era sa qai vakabauti koya na daukumuni i vakacavacava kei ira na dautagane , ia ko i kemudou e dina ga ni dou sa raica , dou sa sega ni veivutuni kina e muri ka vakabauti koya .
“ Dou rogoca e dua tale na vosa vakatautauvata . E a tiko kina e dua na i taukei ni vale ka tea e dua na loga-ni-vaini , ka viribaita vakavolivolita ka taya e na vatu na i keli ni wai ; ka tara na vale ni vakatawa , ka lisitaka vei ira e so na dauteitei , ka qai lako yani ki na vanua tani .
Ia ni sa voleka mai na vula i matua , sa qai talai ira yani na nona tamata ki vei ira na tauri qele me taura mai vei ira na nona vuata .
Ia era sa qai tauri ira na nona tamata ko ira na tauri qele ka mokuta e dua , ka vakamatea e dua , ka vakavirika e dua tale .
Sa qai talai ira tale e so na nona tamata , era lewe levu cake mai vei ira era a liu , ia era sa qai cakava tale ga vaka kina vei ira .
Na kena i otioti sa qai tala na luvena-tagane ka kaya , ʻ Era na doka na luvequ . '
Ia ni ra sa raica na luvena ko ira na tauri qele , era sa qai kaya vakai ira , ʻ Sa i koya oqo e na i taukei e muri . Mai , me da vakamatea , me da suguta na veika e na taukena . '
Era sa qai tauri koya ka biuta ki na taudaku ni loga-ni-vaini ka vakamatea .
“ Ta ni sa na lako mai na i taukei ni loga-ni-vaini , na cava e na cakava ko koya vei ira na tauri qele ? ”
Era sa qai kaya vua , “ E na vakamatei ira vakararawa sara na tamata vakasevaki oqori , ka na lisitaka na loga-ni-vaini ki vei ira tale e so na tauri qele era na dau solia vua na vuana e na kena veigauna ”
Sa qai kaya vei ira ko Jisu , “ Dou sa sega beka ni wilika na i Vola Tabu ? ʻ Na vatu sara ga era sa cata na matai , sa qai yaco me kena i vakadei e na tutu ni vale . Oqo sa cakacaka ga ni Turaga , ka sa veivakurabuitaki e matada . '
O koya gona au sa kaya kina vei kemudou ni na kau tani mai vei kemudou na mataniut ni Kalou , ka me soli ki na dua na matanitu e vuataka mai na vuana .
O koya e na lutu ki na vatu oqo e na dasila kina vakalalai , ia vei koya e na lutuka e na vurumemea . ] ”
Ia ni ra sa rogoca ko ira na bete levu kei ira na Farisi na nona vosa vakatautauvata era sa kila e vosataki ira kina ko koya .
Era sa qai via vesuki Jisu , ia , era sa rerevaki ira ga na lewe vuqa , ni ra sa okati koya tu ga ni sa parofita .
Sa qai vosa tale tiko vei ira ko Jisu e na vosa vakatautauvata ka kaya ,
“ E rawa ni vakatautauvatataki na matanitu vakalomalagi kei na dua na tui ka a caka magiti ni vakawati ka baleti koya na luvena-tagane .
Sa qai talai ira yani na nona tamata me ra sa la'ki kacivi ira mai era sureti ki na kana magiti ni vakawati , ia era sa qai sega ni via lako mai .
Sa qai talai ira tale e so , ka kaya , ʻ La'ki kaya vei ira na sureti , Raica , sa vakarau oti tu na noqu i vakasigalevu , sa vakamatei oti e so na noqu bulumakau , kei na manumanu uro , ka sa vakarau tu na ka kece ga , dou lako sara mai ki na magiti ni vakawati . '
Ia era sa vakawaletaka ga , ka dui lako , e dua ki na nona i teitei , ka dua ki na nona cakacaka ni veivoli ;
ia ko ira na kena vo era sa qai tauri ira na nona tamata , ka vakacacani ira , ka vakamatei ira .
Sa cudru sara na tui , ka qai tala yani na nona mataivalu ka vakamatei ira na daulaba ko ya , ka vakama na nodra koro .
Sa qai kaya ko koya vei ira na nona tamata , ʻ Sa vakarau oti tu na magiti ni vakawati , ia sa sega ni ganiti ira ka a sureti ,
o koya gona , dou lako yani ki na i bili ni koro , ka sureti ira kece mai dou sota kaya ki na magiti ni vakawati . '
Era sa qai lako yani ko ira na tamata oqori ki na veigaunisala , ka vakasoqoni ira kece mai era sa kunea , se ra vinaka se ra ca , ka sa sinai na vale levu ni vakawati vei ira era mai tiko me kana .
“ Ni sa curu mai na tui me raici ira era tiko me ra kana , sa qai raica kina e dua na tamata ka sega ni vakaisulu tu e na i sulu ni vakawati ,
ka qai kaya vua , ʻ Noqu i tau , ko curu vakacava tu mai ki ke ni sega vei iko na i sulu ni vakawati ? ' Ia , sa vagagalu toka ga ko koya .
Sa qai kaya na tui vei ira na nona tamata , ʻ Dou vesuka na yavana kei na ligana ka biuti koya ki na butobuto e tautuba ; e na dau tagi kina ka vakasequruquru bati . ’
Ni ra sa kacivi e lewe vuqa , ia ka lewe lailai ga sa digitaki . ”
Era sa qai lako na Farisi , ka ra bosea me ra coriti Jisu vaka e vei e na nona vosa .
Era sa mani talai ira yani na nodra tisaipeli kei ira na i lawalawa i Eroti , ka kaya , “ Na i Vakavuvuli , keimami kila ni ko sa dina tu ga , ka vakavuvulitaka vakadodonu ga na nona sala na Kalou , ka sega ni bau rerevaka tu e dua , sa ka wale ga vei iko na nodra i tutu na tamata .
O koya gona mo tukuna mada kina vei keimami se cava na nomu vakasama . Sa dodonu li me da saumi i vakacavacava cei Sisa , se sega ? ”
A raica rawa na ca ni yalodra ko Jisu , ka kaya , “ Na cava dou veretaki au kina , dou dauveivakaisini ?
Vakaraitaka mai vei au e dua na i lavo e dau ka ni vakacavacava ” Era sa qai kauta mai e dua na i lavo siliva .
Sa qai kaya vei ira ko koya , “ A mata i cei kei na yaca i cei e volai tu oqo ? ”
Era sa kaya , “ A nei Sisa ” Sa qai kaya vei ira ko kaya , “ Dou solia vei Sisa na ka sa nei Sisa , ki vua na Kalou na ka sa nona na Kalou . ”
Ia ni ra sa rogoca , era sa kurabui ga ka biuti koya ka lako yani .
E na siga ko ya , era sa lako mai vua e so na Setoki , ko ira na dau kaya ni sega na tu cake tale mai na mate ; ka ra qai tarogi Jisu e dua na taro ,
ka kaya , “ Na i Vakavuvuli , e a kaya ko Mosese , ʻ Kevaka se mate e dua na tagane ka sega na luvena , me qai vakawatitaka na yada ko tacina , me vakawa kina me wili vua na tuakana . '
Ia e tiko oqo vei keimami e ratou lewe vitu na veitacini ; e a vakawati ko koya na i matai , ka mate ; ia a sega na luvena ka laiva tu mai na watina vua na tacina .
E a vaka kina na i karua , kei na i katolu , me yacovi koya sara na i kavitu .
Ni ratou sa oti kece , sa qai mate na yalewa .
Ni sa gauna ni tu cake tale mai na mate , e na qai wati cei vei iratou na lewe vitu ko koya ? Ni ratou sa watina kece ”
Sa sauma ko Jisu , ka kaya vei ira , “ Dou sa sese , ni dou sa lecava ga na i Vola Tabu , se na kaukauwa ni Kalou .
Ni ra sa na tu cake tale mai na mate , era sa na sega ni vakawati , se veimusumusuki , ka ra sa na vakataki ira ga na agilosi mai lomalagi .
Ia me baleta na nodra tu cake tale na mate , dou sa sega li ni wilika na ka sa vosataka na Kalou vei kemudou , ni a kaya ,
ʻ Ko i au na Kalou i Eparaama , ka Kalou i Aisake , ka Kalou i Jekope . ' O koya e sega ni nodra Kalou na mate , sa nodra ga na bula ”
Ni ra sa rogoca na lewe vuqa , era sa kurabui sara e na nona i vakavuvuli .
Ia ni ra sa rogoca na Farisi ni sa vagalui ira na Setoki ko koya , era sa qai soqoni vata mai ,
ka dua vei ira , e dua na daunilawa , sa qai taroga me vakatovolei koya , ka kaya ;
“ Vakavuvuli , na cava na i vakaro levu duadua e na Lawa ? ”
Sa qai kaya vua ko Jisu , “ Mo lomana na Turaga na nomu Kalou e na lomamu taucoko , kei na yalomu taucoko , kei na nomu vakasama taucoko .
Sa i koya oqo na i matai ka i vakaro levu duadua .
Na i karua e vaka oqo : Mo lomana na kai nomu me vakataki iko .
Sa vakatau ki na i vakaro e rua oqo na Lawa kecega kei ira na parofita . ”
Ni ra sa vakasoqoni vata tiko ga na Farisi , sa qai tarogi ira ko Jisu ,
ka kaya , “ A cava dou nanuma me baleta na Karisito . Na luve i cei ko koya ? ” Era sa qai kaya vua , “ Na luve i Tevita . ”
Sa qai kaya vei ira ko koya , “ Ia sa qai vakatokai koya rawa ga vakacava ko Tevita e na Yalo Tabu , me Turaga ? Ni a kaya ,
ʻ Sa kaya na Turaga ki vua na noqu Turaga , Ni mai dabe e na yasaqu i matau , me yacova ni'u sa vakatikori ira na nomu meca e na ruku ni yavamu . ’
Kevaka sa vakatokai koya vaka oqo ko Tevita me Turaga , me qai luvena tale vakacava ? ”
E sega e dua me kaya rawa vua e dua na ka , ka sega tale e dua e doudou me tarogi koya tale me tekivu mai na siga ko ya .
Sa qai vosa ko Jisu vei ira na lewe vuqa kei ira tale ga na n . ona tisaipeli ,
ka kaya , “ Era tiko e na i tikotiko i Mosese ko ira na daunilawa kei ira na Farisi .
O koya gona mo dou vakabauta ka cakava na veika kece ga era tukuna vei kemudou , ia dou kakua ga ni muria na nodra i valavala , ni ra dau vosa wale ga ka sega ni cakava .
Era dau vauca na i colacola bibi ka vakataqara e na usouso ni domodra na tamata , ia ko ira era sega sara ni via dodoka kina e dua na nodra i qaqalo .
Era dau cakava na nodra cakacaka kece ga me ra raici ira kina ko ira na tamata ; era daramaka e ligadra na nodra kato ni masu ka tu kina na tiki ni Vola Tabu , ka vakabalavutaka na tutu ni nodra i sulu .
Era dau vinakata ga na veitikina dokai e na kana magiti , kei na i tikotiko vinaka duadua e na valenilotu ,
kei na vakabula vakaveidokai e na veimakete , ka me ra vakatokai me i Vakavuvuli mai vei ira na tamata .
Ia , me kakua ni dou vakatokai ko i kemudou mo dou i Vakavuvuli : ni sa dua tiko ga na nomudou i Vakavuvuli , ka dou sa veitacini kece ga .
Dou kakua tale ga ni vakatoka e dua me tamamudou e vuravura , ni sa tiko ga e dua na tamamudou , ko koya mai lomalagi .
Dou kakua tale ga ni vakatokai me turaga : ni sa tiko ga e dua na nomudou Turaga , ko koya na Karisito .
Me nomudou dauveiqaravi ko koya e levu duadua vei kemudou ;
ia ko koya e vakalevulevui koya e na vakalailaitaki , kei koya e vakalailaitaki koya e na vakalevulevui .
“ Dou sa kalouca dina na daunilawa kei na Farisi , na dauveivakaisini ! Ni dou sa sogota na matanitu vakalomalagi e matadra na tamata , ka dou sega ni curu tale ga ko i kemudou , se laivi ira era via curu , me ra curu kina .
“ Dou sa kalouca dina na daunilawa kei na Farisi , na dauveivakaisini . Ni dou lawakitaki ira ka kovea na nodra i yau na yada , ka dau masu balavu vakarairai : dou na totogi vakalevu cake e na vuku ni ka oqo . ]
“ Dou sa kalouca dina na daunilawa kei na Farisi , na dauveivakaisini ! Ni dou veilakoyaki e wasawasa kei na vanua mamaca mo dou vukica e dua ki na nomudou lotu , ia ni sa rawa , dou sa qai cakava me vakaruataki na nona i tutu vakagone ni eli mai vei kemudou .
“ Dou sa kalouca dina na dauveituberi mataboko ! Dou sa dau kaya , ʻ Kevaka e dua sa bubului ki na Valenisoro , e sega ni dua na ka ko ya ; ia , kevaka e dua sa bubului ki na koula ni Valenisoro , ko ya sa qai vauci kina . '
Dou mataboko ! A cava e bibi cake vei rau , na koula se na Valenisoro ka a vakatabui kina na koula ?
E dua tale , ʻ Kevaka e dua sa bubului ki na i cabocabonisoro , e sega ni dua na ka ko ya ; ia , ko koya ga e na bubului ki na i loloma ka koto kina , sa qai vauci kina . '
Dou mataboko ! A cava e bibi cake vei rau na i loloma , se na i cabocabonisoro ka a vakatabui kina na i loloma ?
O koya gona ko koya sa bubului ki na i cabocabonisoro sa bubului kina , kei na ka kece ga e koto kina ,
kei koya sa bubului ki na Valenisoro , sa bubului kina , vei koya tale ga sa tiko kina ,
kei koya sa bubului ki lomalagi , sa bubului ki na i tikotiko vakaturaga ni Kalou , vei koya tale ga sa tiko kina .
“ Dou sa kalouca kina na daunilawa kei na Farisi , na dauveivakaisini ! Ni dou sa dau solia ga na i katini ni botebotekoro kei na co vaka oqo , ia dou vakawaletaka na veika bibi e na lawa me vaka na lewa dodonu , kei na lewa loloma kei na yalodina , na veika oqo sa dodonu mo dou vakayacora , ka kakua tale ga kina ni biuti ira ko ya .
Dou dauveituberi mataboko , dou sa tauvulona me biu tani na lago ka dou qai tiloma ga na kameli !
“ Dou sa kalouca kina na daunilawa kei na Farisi , na dauveivakaisini ! Ni dou sa dau vakasavasavataka ga na taudaku ni bilo kei na veleti , ia e loma , e sinai tu ga e na butabutako kei na garogaro .
Ko sa Farisi mataboko ! Mo vakasavasavataka mada na loma ni bilo , e na rawa me qai mai savasava tale ga na taudaku .
“ Dou sa kalouca dina na daunilawa kei na Farisi , dou dauveivakaisini ! Ni dou sa vaka na i bulubulu boro vulavula , sa rairai vinaka tu ga e taudaku , ia sa sinai tu e loma na sui ni mate kei na ka dukadukali kece ga .
Sa vakataki kemudou e taudaku , dou sa rairai vei ira na tamata me vaka dou tamata kina , ia e loma dou sa sinai tu e na dauveivakaisini kei na i valavala tawa dodonu .
“ Dou sa kalouca dina na daunilawa kei na Farisi , dou dauveivakaisini ! Ni dou sa tara na kedra i bulubulu na parofita , ka vakaiukuukutaka na kedra i vakananumi na tamata yalo dodonu ,
ka kaya , ʻ Kevaka eda a bula e na nodra gauna na noda qase , ke da a sega ni lomavata kei ira e na vakadavei ni nodra dra na parofita . '
Dou sa qai tukuni kemudou ga kina ni dou nodra kawa era a vakamatei ira na parofita .
Dou sa sinai sara na nodra i vakarau na nomudou qase .
O i kemudou na gata , dou luve ni gata loa ! Dou na dro rawa beka vakacava mai na cudruvi mai eli ?
O koya gona , dou raica , au na talai ira yani vei kemudou na parofita kei ira na tamata vuku kei ira na daunilawa ; dou na vakamatea e so vei ira ka vakota ki na kauveilatai . Dou na vakanakuitataka e so e na nomudou veivalenilotu , ka vakasavi ira mai na dua na koro ki na dua tale .
Sa yacovi kemudou kina na i sau ni nodra dra na tamata yalo dodonu kece ga ka a vakadavei e vuravura , mai na dra i Epeli na yalo dodonu ka yaco ki na dra i Sakaraia na luve i Parakaia , o koya dou a labata e na tadrua ni Valenisoro kei na i cabocabo ni madrali .
Au sa kaya vakaidina vei kemudou , e na yaco na veika kece ga oqo ki na i tabatamata oqo .
“ Isa , Jerusalemi , Jerusalemi ! Ko iko ko vakamatei ira na parofita , ka vakaviriki ira e na vatu na tamata era talai yani vei iko . Sa vakavuqa me'u vakasoqoni ira vata na luvemu , me vaka na nona vakasoqoni ira vata na luvena na tina ni toa e na ruku ni tabana , ia dou a sega ni vinakata !
Mo dou kila sa biu wale tu ka lala didi na nomudou vale ni soro
ni'u sa kaya vei kemudou , dou na sega ni raici au tale , me yacova ni dou sa kaya , ʻ Sa kalougata ko koya sa lako mai e na yaca ni Turaga . ’ ”












Sa qai biuta mai na Valenisoro ko Jisu ka lako yani , ka ratou lako mai na nona tisaipeli me vakaraitaka vua na veivale ni Valenisoro .
Sa qai kaya ko koya vei iratou , “ Dou sa raica na ka kece oqo ? Au sa kaya vakaidina vei kemudou , e na sega ni vo tale e ke e dua na vatu me taqa roka ki na dua tale , e na talaraki sobu kece ga . ”
Ni sa la'ki dabe toka ko koya mai na Delana Veiolive , e ratou sa qai lako vuni ga yani na tisaipeli , ka kaya , “ Ni tukuna mada vei keitou se e na yaco ni naica na veika oqo , ka cava na kena i vakatakilakila ni nomuni lako mai , kei na i vakataotioti kei vuravura ? ”
Sa qai sauma , ka kaya vei ira , “ Dou qarauna me kakua ni vakacalai kemudou e dua .
Ni ra na lako mai e lewe vuqa e na yacaqu , ka kaya voli , ʻ Sa i au na Karisito , ' ka ra na vakacalai ira e lewe vuqa .
Dou na rogoca na veivaluvaluti kei na i rogorogo ni valu ; ia mo dou kakua ni kidroa ; ni sa dodonu me yaco mada oqori , ia e sa bera ga mai na i vakataotioti .
Ni ra na veisaqasaqa na veivanua , kei na veimatanitu , ka na yaco na dausiga kei na uneune e na veivanua e vuqa ;
ia , na veika kece ga oqori sa qai i tekivu ga ni veika rarawa .
“ Era na soli kemudou yani na tamata ki na veivakararawataki ka ra na vakamatei kemudou , dou na cati mai na veivanua e na vuku ni yacaqu .
Ka lewe vuqa era na tarabe , ka veibukiveretaki ka veicati .
Era na tubu mai e lewe vuqa na parofita vakailasu ka vakacalai ira e lewe vuqa .
E na kena sa tubu vakalevu na i valavala tawa dodonu , sa na batabata kina na nodra loloma e lewe vuqa .
Ia , o koya e na vosota me yacova na i vakataotioti , e na vakabulai .
Ka na vunautaki mada na i Tukutuku Vinaka ni matanitu ki na vuravura taucoko , me i vakadinadina ki na veivanua kece ga , sa na qai yaco mai na i vakataotioti .
“ O koya gona ni dou sa raica na ka vakasisila e dauveivakarusai ni sa toka e na yasana vakatabui , ka a vosataka ko Taniela na parofita ( me kila ko koya e wilika ) ,
me ra dro sara ko ira era tiko e Jutia ki na veiulunivanua ;
me kakua ni siro mai ko koya sa toka e dela ni vale me mai kauta tani na veika e nona vale ;
ka me kakua ni lesu ko koya sa tiko e na i teitei , me la'ki kauta mai na nona i sulu .
Isa , ko ira na yalewa bukete , kei ira ka sa vakasucu gone e na gauna ko ya !
Dou masulaka me kakua mada ga ni yaco na nomudou dro oqori e na vula i liliwa , se e na Siga ni Vakacecegu ,
ni na levu sara kina na rarawa , ka sega ni sa bau vaka mada kina mai na i vakatekivu me yacova oqo , ka na sega tale ni vaka kina e muri .
Ia kevaka e qai sega ni vakalekalekataki na gauna ko ya , e na sega ni bula rawa tale e dua na tamata ; ia e na vukudra ga na digitaki sa na vakalekalekataki kina na gauna oqori .
“ Ia ke mani dua e kaya vei kemudou , ʻ Raica , oqo na Karisito ! ' se ʻ Sa i koya oqo ! ' dou kakua ni vakadinata .
Ni ra na tubu mai na Karisito vakailasu , kei na parofita vakailasu , ka ra na vakaraitaka mai na veivakatakilakila lelevu kei na veika veivakurabuitaki me vakacalai ira kina na digitaki .
Dou rogoca , au sa tukuna rawa toka oqo vei kemudou ni sa bera ni yaco .
“ Kevaka era kaya vei kemudou , ʻ Raica , e tiko ko koya mai na vanua veitalasiga , ' kakua ni lako kina ; ʻ Raica , e tiko sara mai loqi , ' kakua ni vakadinata .
Me vaka ga na tibi ni livaliva mai na tokalau ka serau yani vaka ki na ra , e na vaka tale ga kina na nona lako mai na Luve ni Tamata .
“ E na vanua ga e koto kina na yago mate , era vakasoso vata kina na manulevu . ”
“ Ni sa qai oti koto ga na veika rarawa e na gauna ko ya , e na qai vakabutobutotaki na matanisiga , ka na sega ni cila na rarama ni vula . Era na lulutu mai na veikalokalo mai lomalagi , ka na kuretaki na veika kaukauwa ni lomalagi .
Sa na qai rairai mai na i vakatakilakila ni Luve ni Tamata mai lomalagi , ka ra na tagi na veimataqali kece ga e vuravura , ka raica na Luve ni Tamata ni sa lako mai e na veio ni lomalagi vata kei na kaukauwa kei na i serau levu .
E na qai talai ira yani na nona agilosi ko koya , kei na davui domo levu , me ra na soqoni ira mai na nona digitaki mai na veimatanicagi e va , mai na dua na i yalayala kei vuravura ki na i yalayala kadua .
“ Dou vulica mada na i vakatautauvata mai na vunilolo : ni sa lavouvou mai na tabana , ka tubu mai na drauna , dou sa kila ni sa voleka na vula i katakata .
Me vaka kina , ni dou sa raica na veika oqo , dou kila ni sa voleka mai ko koya , ia mai katuba sara ga .
Au sa kaya vakaidina vei kemudou , e na sega mada ni takali na i tabatamata oqo , e na yaco mada e liu na veika kece ga oqo .
E na takali ga ko lomalagi kei vuravura , ia na noqu vosa e na sega ni takali .
“ Ia e sega e dua e kila na siga ko ya , se na aua ko ya , e segai tale ga ko ira na agilosi mai lomalagi , e segai na Luvena , ia ko Tamaqu duadua ga .
Me vaka ga e na gauna i Noa , e na vaka tale ga kina na nona lako mai na Luve ni Tamata .
Me vaka e na veisiga ni bera tiko na waluvu era a kana na tamata , ka gunu , ka vakawati ka veimusumusuki me ra vakawati , ka yacova na siga sa vodo kina ki waqa ko Noa .
Era sega voli ga ni kila me yacova ni sa qai yaco sara na waluvu ka carai ira kece yani ; e na vaka tale ga kina na nona lako mai na Luve ni Tamata .
E rau na tiko e na i teitei e lewe rua na tagane ; e na kau tani e dua ka biu tani mai e dua .
E rau na qaqi sila tiko e lewe rua na yalewa ; e na kau tani e dua ka biu tu mai e dua .
O koya gona mo dou yadra tiko , ni dou sega ni kila na gauna e na yaco mai kina na nomudou Turaga .
Ia mo dou kila oqo : kevaka sa kila tiko na i taukei ni vale na gauna e na lako mai kina na daubutako , e na yadra tiko ka na sega ni laiva tu ga na nona vale me mai basu .
O koya gona mo dou tu vakarau tale ga , ni na yaco mai na Luve ni Tamata e na dua na gauna dou sega ni namaka .
“ O cei mada na dauveiqaravi yalo dina ka vuku , ko koya e na lesia na nona turaga me lewa na nona matavuvale , me solia vei ira na kedra kakana e na kena gauna dodonu ?
Sa kalougata na tamata e kunei koya na nona turaga e na gauna e yaco mai kina ni sa cakava tiko vaka kina .
Au sa kaya vakaidina vei kemudou , e na lesi koya me lewa na veika kece e tu vua .
Ia , kevaka e mani kaya ga e lomana na dauveiqaravi ca ko ya , ʻ E na yaco vakaberabera toka mai na noqu turaga , '
ka sa mani tekivu kina me vakayaviti ira na nona i tokani , ka kana , ka gunu , ka mateni .
Ni na qai yaco mai na nona turaga na tamata ko ya e na dua na siga e sega ni bau namaki koya kina , e na dua na gauna e sega ni kila ,
ka na totogitaki koya , ka biuti koya vata kei ira na dauveivakaisini : e na qai dau tagi kina ka vakasequruquru bati .

“ E na rawa ni vakatautauvatataki na matanitu vakalomalagi kei na goneyalewa e lewe tini ka a kauta na nodratou cina ka la'ki veitavaki kei na tagane sa qai vakawati vou .
E lewe lima vei iratou e lialia ka lewe lima e vuku .
E ratou sa kauta ga na nodratou cina na lialia ka sega ni kauta vata tiko kei na waiwai ;
ia , ko iratou na vuku e ratou sa kauta na nodratou cina kei na tavaya waiwai .
Ia ni sa bera ga mai na tagane vou , e ratou sa sosovu kece ga ka moce .
“ Ni sa bogilevu tutu sa qai rogo mai na kacikaci , ʻ Sa qai lako mai ko koya oqo na tagane vou ! Dou la'ki veitavaki kaya . '
E ratou sa qai tu cake kece ga na goneyalewa ko ya , ka vakarautaka na nodratou cina .
E ratou sa qai kaya na lialia vei rratou na vuku , ʻ Dou solia mada mai vei keitou e so na nomudou waiwai , ni sa boko mai na neitou cina . '
E ratou sa qai sauma na vuku , ka kaya , ʻ Segai , de sega ni veirauti keda vata . Dou lako ga vei ira na i taukei ni sitoa ka voli nomudou ga . '
Ni ratou sa lako yani ki volivoli , sa yaco sara mai na tagane vou , ka ratou curu vata kaya sara ki na kana magiti ni vakawati ko iratou ka sa vakarau tu , ka sogo sara na katuba .
“ E ratou sa qai lako tale ga mai e muri ko iratou na goneyalewa lialia ko ya , ka kaya , ʻ Turaga , ni dolavi vei keitou . ’
Ia , sa qai sauma ko koya ka kaya , ʻ Au sa kaya vakaidina vei kemudou , au sa sega ni kilai kemudou . '
O koya gona , dou vakarau tu ni dou sa sega ni kila na siga se na kena aua .
“ Ni na vaka e dua na tamata ka lako yani ki na dua na vanua tani , sa kacivi iratou mai na nona tamata ka solia vei iratou na nona i yau ,
ka mani solia vua e dua na i lavo e lima na udolu na tiki ni siliva , ki vua e dua e rua na udolu , ki vua e dua tale e dua na udolu , ki vei iratou yadua me vaka na nodratou dui kaukauwa , ka sa qai lako sara yani .
Sa mani lako sara ko koya ka taura e lima na udolu , ka la'ki cakacakataka ka rawata mai e lima tale na udolu .
E vaka tale ga kina ko koya ka a taura e rua na udolu , sa rawata mai e rua tale na udolu .
Ia ko koya ka a taura e dua na udolu , sa lako ga ka kelia e dua na qara ka vunia kina na i lavo ni nona turaga .
“ Sa dede sara , sa qai lako mai na nodratou turaga na tamata oqori , ka taroga na nodratou cakacaka .
Sa qai lako mai vua ko koya ka a taura e lima na udolu na tiki ni siliva , ka solia e lima tale na udolu , ka kaya , ʻ Turaga , ko ni a solia vei au e lima na udolu . Raica , au sa rawata tale e lima na udolu . '
Sa qai kaya vua ko nona turaga , ʻ Daumaka dina , tamata vinaka ka yalo dina . Ko sa yalo dina e na veika e vica wale ga , au na lesi iko mo lewa na veika e vuqa . Curu ki na marau ni nomu turaga . '
“ Sa qai lako tale ga mai ko koya ka a taura e rua na udolu , ka kaya , ʻ Turaga , ko ni a solia vei au e rua na udolu . Raica , au sa rawata e rua tale na udolu . '
Sa qai kaya vua ko nona turaga , ʻ Daumaka dina , tamata vinaka ka yalo dina . Ko sa yalo dina e na veika e vica wale ga , au na lesi iko mo lewa na veika e vuqa . Curu ki na marau ni nomu turaga . '
“ E sa qai lako tale ga mai ko koya ka a taura e dua na udolu , ka kaya , ʻ Turaga , au sa kilai kemuni ; ko ni sa turaga dredre , ka dau tatamusuki e na vanua ko ni sega ni kaburaka kina , ka dau kumuna mai na vanua ko ni sega ni veibiuyaka kina .
E na noqu rere , au a la'ki vunia kina na nomuni udolu ki na qele . Raica , oqo ga na ka sa nomuni . '
Sa qai vosa na nona turaga ka kaya , ʻ Tamata ca ka vucesa ! Oi , ko sa kila ni'u dau tatamusuki e na vanua au sega ni kaburaka kina , ka dau kumuna mai na vanua ka'u a sega ni veibiuyaka kina ?
Sa dodonu kina mo biuta na noqu i lavo vei ira na i taukei ni baqe , ni'u sa lako mai me'u qai taura tale na noqu i lavo kei na kena tubu .
Dou taura tani mai vua na dua na udolu ko ya ka solia vei koya e tiko vua e tini na udolu .
O koya ga sa tu vua na ka , e na qai soli vakalevu tale yani vua ; ia ko koya e sega ni tu vua na ka , e na kau tani tale ga mai vua na ka e sa bau toka vua .
Dou biuti koya yani na tamata tawa yaga oqo ki na butobuto e tautuba ; e na dau tagi kina ka vakasequruquru bati . ’
“ Ni sa na lako mai na Luve ni Tamata e na nona lagilagi , vata kei ira na agilosi , e na qai tiko ko koya e na nona i tikotiko lagilagi ,
ka ra na soqoni vata e matana na lewe ni veivanua kece ga . Sa na qai tawasei ira rua ko koya , me vaka na i vakatawa ni sipi e tawasei ira na sipi mai vei ira na me ;
ka na biuti ira na sipi e yasana i matau kei ira na me e yasana i mawi .
“ E na qai kaya na tui vei ira e na yasana i matau , ʻ Ni lako mai , ko i kemuni ka sa vakalougatataki mai vei Tamaqu , mo ni taukena na matanitu sa vakarautaki tu me nomuni mai na i vakatekivu kei vuravura .
Ni'u a viakana , ko ni a solia vei au na kakana ; au a viagunu , ko ni a vagunuvi au ; au a vulagi , ko ni a kauti au ki vale ;
au a luvawale , ko ni a vakasulumi au ; au a tauvi-mate , ko ni a mai sikovi au ; au a tiko e valeniveivesu , ko ni a lako mai vei au . '
Era na qai vosa vua na yalo dodonu ka kaya , ʻ Turaga , keimami a raici kemuni mada e naica ni ko ni a viakana ka vakani kemuni , se viagunu ka vagunuvi kemuni .
Keimami a raici kemuni e naica ni ko ni a vulagi ka kauti kemuni ki vale , se luvawale ka vakasulumi kemuni ?
Keimami a raici kemuni e naica ni ko ni a tauvi-mate , se tiko e valeniveivesu , ka lako kina vei kemuni ? '
E na qai sauma na tui ka kaya vei ira , ʻ Au sa kaya vakaidina vei kemuni , e na nomuni dau cakava na ka oqo vua e dua vei ira na taciqu lalai oqo , ko ni sa cakava vei au . ’
“ E na qai vosa tale ga ko koya vei ira e na yasana i mawi , ʻ Ni lako tani vei au ko i kemuni sa cudruvi , ki na buka waqa tawa mudu ka a vakarautaki tu vua na tevoro kei ira na nona agilosi .
Au a viakana , ko ni a sega ni solia vei au na kakana ; au a viagunu , ko ni a sega ni vagunuvi au ;
au a vulagi , ko ni a sega ni kauti au ki vale ; luvawale , ko ni a sega ni vakasulumi au ; tauvi-mate , ka tiko e na valeniveivesu , ko ni a sega ni mai sikovi au . '
Era na qai vosa tale vua , ka kaya , ʻ Turaga , keimami a raici kemuni e naica ni ko ni a viakana se viagunu , se vulagi , se luvawale , se tauvi-mate , se tiko e na valeniveivesu , ka sega ni qaravi kemuni ? '
E na qai sauma vei ira ko koya , ka kaya , ʻ Au sa kaya vakaidina vei kemuni , e na nomuni a sega ni cakava vua e dua vei ira na lalai oqo , ko ni sa sega tale ga ni cakava vei au . ’
Era na qai lako tani ko ira oqo ki na cudruvi tawa mudu , ia ko ira na yalo dodonu ki na bula tawa mudu . ”





























Ni sa vosataka oti na veika kece ga oqo ko Jisu , sa qai kaya vei iratou na nona tisaipeli ,
“ Sa vo ga e rua na siga , me vaka dou sa kila , me yaco na Kanavata ni Lakosivia , ka sa na soli yani na Luve ni Tamata me lauvako ki na kauveilatai ”
Era sa qai soqoni vata na Bete Levu , ko Kaiafa na yacana ,
ka ra bukiveretaki Jisu me ra vesuka ka vakamatea .
Ia , era sa kaya , “ Me kakua ga e na gauna ni kanavata , de ra uwe kina na tamata ”
Ni sa tiko ga ko Jisu mai Pecani e na vale nei Saimoni na vukavuka ,
sa lako mai vua e dua na yalewa ka kauta voli mai e dua na tavaya alapasita waiwai , e i sau dredre sara , ka livia e uluna ni sa kana tiko ko koya .
Ia ni ratou sa raica na nona tisaipeli e ratou sa cudru sara , ka kaya , “ A cava e vakamaumautaki kina vaka oqo ?
Sa rawa me volitaki na waiwai oqo e na dua na i lavo levu , ka me qai soli vei ira na dravudravua . ”
Ia ni sa kila ko Jisu , sa qai kaya vei iratou , “ Na cava dou sagai koya kina na yalewa ? Sa cakava vei au ko koya e dua na cakacaka vinaka .
Ni ra sa tiko vata ga kei kemudou e na veigauna kece ko ira na dravudravua ; ia , e sega ga ni dou na dau tiko vata ga kei au .
Ni sa livia na yalewa oqo na waiwai e na yagoqu , sa vakarautaki au kina ki na noqu bulu .
Au sa kaya vakaidina vei kemudou , e na veivanua kece ga e na vunautaki kina na i Tukutuku Vinaka oqo e na vuravura taucoko , e na tukuni kina na ka e cakava na yalewa oqo , ka me kena i divi ”
E dua vei ira na lewe tinikarua , e vakatoka ko Jutasa Isikarioti , sa lako vei ira na bete levu ,
ka kaya , “ Na cava dou na solia vei au , kevaka au na soli Jisu yani vei kemudou ? ” Era sa mani wilika ka solia vua e tolusagavulu na tiki ni siliva .
Sa tekivu sara mai na gauna ko ya ko Jutasa me sa vakasaqara e dua na gauna e rawarawa me soli koya kina .
E na i matai ni siga ni kana Madrai Sega-ni-vakaleveni , e ratou sa lako mai vei Jisu ko iratou na nona tisaipeli , ka kaya vua , “ E vei ko ni vinakata me keitou la'ki vakarautaka mo ni kania kina na magiti ni Lakosivia ? ”
Sa qai kaya ko Jisu , “ Dou lako ki na koro levu , ki vua e dua na tamata ka kaya vua , ʻ E kaya mai na i Vakavuvuli , Sa voleka mai na noqu gauna , au na qarava na Kanavata ni Lakosivia kei ira na noqu tisaipeli e na nomu vale ” ’
E ratou sa cakava na tisaipeli me vaka sa vakarota vei iratou ko Jisu , ka ratou vakarautaka kina na magiti ni Lakosivia .
Ni sa yakavi mai , sa tiko sara kei iratou na lewe tinikarua me ra kana .
Ni ra sa kana tiko , sa qai kaya , “ Au sa kaya vakaidina vei kemudou , e dua vei kemudou e na bukiveretaki au . ”
Ia , e ratou sa rarawa sara kina , ka dui kaya vakaveitaravi yani vua , “ Ko i au li , Turaga ? ”
Sa qai sauma ko Jisu ka kaya , “ O koya keirau sa tokoca vata kaya e na bilo , e na bukiveretaki au .
Sa lako tiko ga na Luve ni Tamata me vaka sa volai tu e na vukuna ; ia , sa kalouca na tamata sa bukiveretaki koya yani na Luve ni Tamata ! E vinaka cake vua na tamata ko ya me kua ga ni sucu mai . ”
Sa qai vosa ko Jutasa , o koya ka bukiveretaki koya , “ Ko i au li , qasenivuli ? ” Sa qai sauma ko Jisu , “ Ko sa kaya ga ni ko iko . ”
Ni ratou sa kana tiko , sa qai taura na madrai ko Jisu , ka vakalougatataka , ka dovia , ka solia vei iratou na tisaipeli , ka kaya , “ Dou taura , ka kania ; oqo na yagoqu . ”
E sa qai taura na bilo , ia ni sa vakavinavinaka oti sa qai solia vei iratou , ka kaya , “ Dou gunu kece kina ;
ni sa i koya oqo na noqu dra ni veiyalayalati vou , sa liviraki e na vukudra e lewe vuqa , me bokoci kina na i valavala ca .
Au sa kaya vei kemudou , me tekivu oqo , au na sega mada ni gunuva tale na vua ni vaini oqo me yacova na siga au na gunuva vou kina kei kemudou e na matanitu nei Tamaqu ”
Ni ratou sa lagata oti e dua na sere , e ratou sa qai lako yani ki na Delana Veiolive .
Sa qai kaya vei iratou ko Jisu , “ Dou na tarabe kece ga e na vukuqu e na bogi edaidai , ni sa volai tu , ʻ Au na yavita na i vakatawa ni sipi ka ra na dui veiseyaki na qele ni sipi . '
Ia ni'u sa na vakaturi cake tale , au sa na liu vei kemudou ki Kalili . ”
Sa qai vosa ko Pita ka kaya vua , “ Kevaka era tarabe kece e na vukumuni , au na sega ga ni tarabe ko i au . ”
Sa qai kaya vua ko Jisu , “ Au sa kaya vakaidina vei iko , e na bogi ga edaidai , ni bera ni tagi na toa , ko sa na cakitaki au vakatolu ”
Sa qai kaya vua ko Pita , “ Kevaka sara ga e daru sa na mate vata , au na sega ni cakitaki kemuni . ” E ratou sa vosa kece tale ga vaka kina na tisaipeli .
Sa qai lako mai ko Jisu vata kei iratou ki na vanua e vakatokai ko Kecisemani , ka sa mani kaya vei iratou na nona tisaipeli , “ Dou tiko e ke , me'u la'ki masu mada ki kea . ”
Sa qai kauti Pita kei rau na luve i Sepeti , ka sa yacovi koya mai na rarawa kei na yaluma .
Sa qai kaya vei iratou , “ Sa rui rarawa vakalevu na yaloqu , me vaka au sa na mate ; dou toka e ke , ka me datou yadra vata tiko ”
Sa qai lako yani vakalailai ki liu , ka biuti koya sobu vakatoboicu me masu , ka kaya , “ I Tamaqu , kevaka e rawa , me kau tani mada vei au na bilo oqo ; ia , me kakua ga ni vaka na lomaqu ; ia , me vaka ga na lomamuni ”
Sa qai lako mai vei iratou na tisaipeli ka raici iratou ni ratou sa moce tu , sa qai kaya vei Pita , “ Oi , sa sega ni rawa me datou yadra vata tiko e na dua ga na aua ?
Dou yadra tiko ka masu , mo dou kakua kina ni tacori e na vere ; sa gu tiko na yalo , ia sa malumalumu ga na yago . ”
Sa lako tale yani ka masu , ka kaya , “ I Tamaqu , kevaka sa sega ni kau tani rawa na bilo oqo , ka me'u gunuva ga , me sa yaco ga na lomamuni ”
Sa qai lako tale mai , ka raica ni ratou sa moce tu ni sa bibi ga na matadratou .
Sa baci biuti iratou ga ka lako tale yani , ka la'ki masu e na kena i katolu ni gauna , ka cavuta na veivosa vata ga e liu .
Sa qai lako mai vei iratou na tisaipeli , ka kaya vei iratou , “ Dou sa moce ga ka vakacegu tiko ? Raica , sa voleka sara na kena gauna , me soli yani na Luve ni Tamata ki na ligadra na tamata i valavala ca .
Dou tu cake , me da lako ! Raica , sa voleka mai oqo ko koya ka bukiveretaki au . ”
Ni sa vosa tiko ga , sa lako mai ko Jutasa , e dua vei iratou na lewe tinikarua , kei na dua na i lala levu era vakaiseleiwau , ka vakaiwau , mai vei ira na bete levu kei ira na nodra qase na tamata .
Sa solia tu na daubukivere e dua na i vakatakilakila vei ira , sa kaya tu vei ira , “ O koya ga au na reguca , sa i koya ; dou vesuka . ”
Sa qai lako sara mai vei Jisu ka kaya , “ Mo ni bula na i Vakavuvuli ! ” ka reguca sara .
Sa qai kaya vua ko Jisu , “ Noqu i tau , ko lako tu mai oqo vaka e vei . ” Era sa qai lako mai ka vesuki koya .
Ia , sa qai ucuna na nona i seleiwau e dua vei iratou ka tiko voli kei Jisu , ka taya kina na nona tamata na Bete Levu , ka taya laivi na daligana .
Sa qai kaya vua ko Jisu , “ Ciqimaka lesu tale na nomu i seleiwau ki na kena taga , ni ko ira kece ga era tauri i seleiwau era na mate e na i seleiwau .
Ko nanuma beka ni sega ni rawa me'u kerei Tamaqu , ka na solia sara mai vei au ko koya e sivia e tinikarua na mataivalu agilosi ?
E na qai vakayacori vakacava na i Vola Tabu , ka tukuna na kena yaco ga me vaka oqo ? ”
Sa qai kaya ko Jisu vei ira na lewe vuqa e na tiki ni gauna ko ya , “ Dou lakova tiko li mai oqo e dua na daubutako , ni dou vakaiseleiwau ka vakaiwau tu mai ka mai vesuki au ? Au a dau tiko ga e na veisiga sa oti mai na Valenisoro , ka'u veivakatavulici tiko ka dou a sega ni vesuki au .
Ia , sa yaco na veika kece ga oqo me vakayacori kina na nodra i vola na parofita ” E ratou sa qai biuti koya kece ga na tisaipeli , ka dro .
Era sa qai vesuki Jisu ka qai kauti koya yani vei Kaiafa na Bete Levu e na vanua era sa soqoni vata kina na daunilawa kei ira na qase .
E sa muri koya vakayawa tiko ga yani ko Pita me yaco sara ki na loma ni bai ni Bete Levu , ka curu ka dabe vata kei ira na yadra me raica sara na kena i tinitini .
Era sa qai vakasaqara ko ira na bete levu kei ira kece na lewe ni matabose e cake e dua na ka me ra beitaki Jisu kina , ka me na lewai kina me mate .
Ia , era sa sega ga ni kunea e dua na ka , e dina ga ni ra sa lewe vuqa era a lako yani me ra beitaki koya vakailasu . Oti ko ya e rau sa qai lako mai e lewe rua ,
ka rau kaya , “ Ko koya oqo e a kaya , ʻ Au rawa ni vakarusa na Valenisoro ni Kalou , ka tara tale e na tolu ga na siga . ” ’
Sa qai tu cake na Bete Levu ka kaya , “ Sa sega beka na ka mo kaya mai ? Na cava mada e rau sa mai beitaki iko kina ko i rau oqo ? ”
Sa galu tu ga ko Jisu . Sa qai kaya vua na Bete Levu , “ E na yaca ni Kalou bula au sa vakarota vei iko mo tukuna mai vei keimami se ko iko na Karisito na Luve ni Kalou bula , se sega ”
Sa qai kaya vua ko Jisu , “ Ko sa kaya ga ko iko . Ia au sa kaya vei kemudou , mai na gauna oqo ka lako yani , dou na raica na Luve ni Tamata ni sa dabe tiko e na liga i matau i Koya na Kaukauwa , ka lako tiko mai e na vei o ni lomalagi . ”
Sa qai dresulaka na nona i sulu na Bete Levu ka kaya , “ Sa vosa vakacacataka na Kalou . Na cava tale eda sa vakasaqara tiko kina na i vakadinadina ? Ko ni sa rogoca ga na nona vosa vakacacataka na Kalou .
A cava na nomuni lewa ? Era sa sauma mai ka kaya , “ Sa dodonu me mate ”
Era sa qai kasivita na matana ka vacuki koya , ka so e sabici koya ,
ka kaya , “ Tukuna mada , ko iko na Karisito ! Ko cei ko ya e sabici iko ? ”
E dabe tiko yani e na rara ni lomanibai ko Pita . Sa qai lako mai vua e dua na vada ka kaya , “ Ka iko tale ga ko dau tiko vata kei Jisu na kai Kalili . ”
Sa qai cakitaka ko koya e matadra kece ga , ka kaya , “ Au sega ni kila se cava ko kaya ”
Ni sa lako yani vaka ki na matamata , sa qai raici koya mai e dua tale na vada , ka kaya sara vei ira era tiko kina , “ Ko koya oqo e dau tiko kei Jisu na kai Nasareci ”
Sa cakitaka tale ko koya ka bubului sara kina , ka vaka , “ Au sega ni bau kilai koya na tamata ko ya . ”
Sega ni dede , era sa lako mai ko ira era tu voleka ka kaya vei Pita , “ Sa i iko dina ga e dua vei ira , ni sa tukuni rko ga na nomu vosa . ”
Sa qai vakatekivu ko koya me kaya ni nona ca ga kevaka e lasu , ka bubului tale ga , “ Au sa sega ni kilai koya ” Sa qai tagi sara na toa .
Ia sa qai nanuma sara ko Pita na vosa i Jisu , “ Ni sa bera ni tagi na toa , ko sa na cakitaki au vakatolu . ” Sa qai curu yani ki taudaku ka tagi vakalevu sara .
Ni sa mataka mai , era sa qai bosei Jisu ko ira kece ga na bete levu kei ira na nodra qase na tamata , me ra vakamatea .
Era sa qai vesuki koya ka kauti koya tani , ka soli koya vei Pailato na kovana .
Ia ko Jutasa , ko koya ka bukiveretaki koya , ni sa raica ni sa lewai ko koya me mate , sa qai veivutuni , ka vakasuka na tiki ni siliva e tolusagavulu vei ira na bete levu kei ira na qase ,
ka kaya , “ Au sa cala ni'u a bukiveretaka e dua na tawa cala me mate . ” Era sa qai kaya ga , “ A cava oqori vei keimami . Oqori sa nomu ga ! ”
Sa qai biuta tu ga na i lavo mai Valenisoro ko koya , ka lako yani ka kukunataki koya .
Era sa qai kauta na i lavo ko ira na bete levu , ka kaya , “ E tabu ni biu ki na kato ni soli ni Valenisoro ni sa i sau ni dra ”
Ni ra sa bosea oti , era sa qai volia kina na tiki ni Vanua ni Daucaka Kuro me kedra i bulubulu na vulagi .
Oqo na vuna sa vakatokai kina na tiki ni vanua ko ya na vanua ni dra , me yacova tu edaidai .
Sa qai vakayacori sara kina na veika ka a vosataka ko Jeremaia na parofita , ni a kaya , “ Era sa qai kauta na tolusagavulu na tiki ni siliva , oya na i voli kei koya sa volitaki tiko , ko koya era a sa volia e so na luve i Isireli ,
ka volia kina na tiki ni vanua ni daucaka kuro , me vaka ka vosa kina vei au na Turaga ”
Sa qai mai vakaturi ko Jisu e na mata ni kovana , ka qai tarogi koya na kovana , ka kaya , “ Ko iko li na nodra Tui na Jiu ? ” Sa qai kaya ko Jisu , “ Ko sa kaya sara ga mai . ”
Ia ni ra sa beitaki koya ko ira na bete levu kei ira na qase , sa sega ni sauma ko koya .
Sa qai kaya vua ko Pailato , “ Ko sa sega ga ni rogoca na levu ni ka era beitaki iko kina ? ”
Ia sa sega ni sauma ko koya , ka sega mada ga ni bau vosa , ka sa qai kurabui ga kina vakalevu na kovana .
E na Kanavata ni Lakosivia , sa nona i valavala na kovana me dau sereka vei ira na lewe vuqa e dua ga na kaivesu era digitaka .
E tiko voli vei ira e dua na kaivesu vakairogorogo ko Parapa na yacana .
O koya gona ni ra sa soqoni vata mai , sa qai kaya vei ira ko Pailato , “ O cei ko ni vinakata me'u sereka vei kemuni , ko Parapa se ko Jisu o koya sa vakatokai na Karisito ? ”
A sa kila ko koya ni ka wale ga ni vuvu era sa soli koya yani kina .
Ni sa dabe toka e na nona i tikotiko ni veilewai , sa qai tala yani e dua na tamata vua ko na watina , ka kaya , “ Mo kakua ni cakava e dua na ka vua na tamata tawa cala oqori , ni'u sa kune rarawa vakalevu edaidai e na dua na tadra ka baleti koya . ”
Era sa qai vakauqeti ira na lewe vuqa ko ira na bete levu kei ira na qase me ra kerei Parapa ka me mate ko Jisu .
Sa qai vosa na kovana ka kaya vei ira , “ O cei vei rau na lewe rua ko ni vinakata me'u sereka vei kemuni ? ” Era sa qai kaya , “ Ko Parapa ”
Sa qai kaya vei ira ko Pailato , “ Ia na cava ga me'u qai cakava vei Jisu ko koya sa vakatokai na Karisito ? ” Era sa qai kaya kece ga , “ Me lauvako ki na kauveilatai ”
Sa qai kaya ko koya , “ E na vuku ni cava , na cava na ka ca e cakava ko koya ? ” Era sa qai qoqolou vakalevu cake ga kina , ka kaya , “ Me lauvako ga ki na kauveilatai ”
Ni sa raica ko Pailato ni sa sega ni dua na ka e rawata , ka ra sa tekivu uwe mai na tamata e sa qai kauta mai e dua na wai , ka vuluvulu e matadra na lewe vuqa , ka kaya , “ Au sa na sega ni beitaki e na vuku ni dra tawa cala oqo ; sa baleti kemuni ga . ”
Era sa qai vosa kece ga na tamata , ka kaya , “ Me baleti keimami na nona dra , kei ira na luve i keimami ”
Sa mani sereki Parapa vei ira , ia ni sa vakanakuitataki Jisu oti , sa qai soli koya yani me vakoti ki na kauveilatai .
Era sa qai kauti Jisu ki na loma ni bai ni kovana ko ira na sotia ni kovana , ka vakasoqoni ira vata kina na matasotia taucoko .
Era sa luvata na nona i sulu ka vakadarama vua e dua na i sulu damudamu .
Era sa qai talia e dua na i sala wavakavotona ka vakatokara e uluna , ka ciqira e ligana i matau e dua na gasau , ka ra tekiduru e matana , ka vakalialiai koya , ka kaya , “ Mo ni bula , na nodra Tui na Jiu ! ”
Era sa qai kakasivi vua , ka taura mai na gasau ka mokuta tiko kina na uluna .
Ni sa oti na nodra vakalialiai koya , era sa qai luvata laivi mai vua na i sulu balavu , ka vakadarama vua na nona i sulu ga , era sa qai kauti koya yani me ra vakoti koya ki na kauveilatai .
Ni ra sa lako yani , era sa sota kaya e dua na kai Kirini , ko Saimoni na yacana . Era sa mani vakasaurarataki koya me colata na nona kauveilatai .
Ia ni ra sa yaco ki na vanua e vakatokai ko Kolikoca ( ka kena i balebale , na Vanua ni Qavokavoka ) ,
era sa qai solia vua me gunuva na waini e veiwaki tu kei na ka gaga ; ia ni sa tovolea , a qai bese ni gunuva .
Era sa qai vakoti koya ki na kauveilatai , ka ra vota na nona i sulu e na vakawirimadigi .
Era sa qai dabe toka e kea ka vakaraici koya .
Era sa qai vakota e cake me donuya na uluna na ka sa beitaki vua , “ Oqo ko Jisu na nodra Tui na Jiu . ”
E sa qai vakoti vata kaya e lewe rua na daubutako , e dua e na yasana i matau , ka dua e na yasana i mawi .
Era sa vosavosa ko ira ka lako yani e kea , ka ra kurekure ,
ka kaya , “ Ko iko ko via vakarusa na Valenisoro ka tara tale e na tolu na siga ! Tei vakabulai iko mada ga kevaka ko sa Luve ni Kalou , ka kevu sobu mai na kauveilatai . ”
E vaka tale ga kina ko ira na bete levu kei ira na daunilawa kei ira na qase , era sa vakalialiai koya ka kaya ,
“ E dau vakabulai ira na tani ; e sega ga ni vakabulai koya rawa ! Sa i koya na nodra Tui na Isireli ! Me kevu sobu mada mai na kauveilatai , ka da na qai vakabauti koya .
Sa vakararavi tu ko koya vua na Kalou ; ia , me vakabulai koya sara mada oqo kevaka e vinakati koya ; ni a kaya , ʻ Ko i au na Luve ni Kalou . ’ ”
E rau sa bau vosa vakacacataki koya tale ga ko i rau na daubutako e rau vakoti vata kaya ki na kauveilatai .
Sa qai butobuto na vanua taucoko mai na sigalevu tutu ka yacova na tolu na kaloko e na yakavi .
Ia ni rauta na tolu na kaloko e na yakavi , sa qai kaci e na domo levu ko Jisu , ka kaya , “ Ilai , Ilai , lamasapakacani ? ” na kena i balebale , “ Noqu Kalou , noqu Kalou , ko ni sa biuti au e na vuku ni cava ? ”
Era sa mani rogoca e so vei ira ka tu e kea , ka ra kaya , “ E kacivi Ilaija tiko ko koya . ”
Sa qai cici e dua vei ira ka taura e dua na vutovuto ka tonisua e na wai wiwi , ka vivia ki na dua na gasau , ka vagunuvi koya .
Ia era sa kaya na kena vo , “ Laiva mada me da raica se e na sobu mai ko Ilaija me vakabulai koya . ”
Sa qai kaci tale e na domo levu ko Jisu , ka solia yani na yalona .
Ia sa qai kasei rua na i latilati ni Valenisoro , mai cake ka kauta ki ra , sa uneune na vanua , ka kakavidavida na veivatu lelevu ;
era tadola mai na veibulubulu , ka vakaturi cake tale e lewe vuqa na yagodra na yalo dodonu ka ra sa mate tu ;
ia , ni sa tu cake tale mai ko koya , era sa qai lako yani mai na i bulubulu ki na Koro Tabu , ka rairai vei ira e lewe vuqa .
Ni ra sa raica na turaganivalu kei ira ka tiko vata kaya me yadravi Jisu , era sa rere vakalevu , ka kaya , “ Sa dina ga sa Luve ni Kalou na tamata oqo . ”
Era sa lewe vuqa tale ga na yalewa e kea era sa rai tale tu ga mai vakayawa , ko ira ka muri Jisu mai Kalili , ka dau qaravi koya ,
ka maliwai ira ko Meri na yalewa ni Makitala , kei Meri na tina i Jemesa kei Josefa , kei na wati i Sepeti .
Ni sa yakavi , sa qai lako mai e dua na tamata vutuniyau mai Arimacea , ko Josefa na yacana , ka sa bau yaco tale ga ko koya me tisaipeli i Jisu .
Sa lako vei Pailato , ka la'ki kerea na yago i Jisu . Sa qai vakarota ko Pailato me soli vua na yagona .
Sa qai kauta na yagona ko Josefa ka solega e na dua na i sulu lineni savasava ,
ka vakotori koya e na i bulubulu vou ka a taya e loma ni vatu , ka qai vaqiqica yani e dua na vatu levu ki na katuba ni bulubulu , ka qai lako yani .
E rau sa tiko kina ko Meri na yalewa ni Makitala kei Meri ka dua , ka rau dabe donuya toka na i bulubulu .
E na siga ka tarava , oya na siga ni oti na Vakaraubuka , era sa qai soqoni vata vei Pailato ko ira na bete levu kei ira na Farisi ,
ka ra kaya , “ Turaga , keimami sa nanuma tiko ni a kaya na dauveivakacalai ko ya ni a sa bula voli , ʻ Ni oti ga e tolu na siga , au na tu cake tale ! '
O koya gona mo ni vakarota mada me yadravi matua sara na i bulubulu me yacova na i katolu ni siga , de ra lako mai na nona tisaipeli ka butakoci koya ka kaya vei ira na tamata , ʻ Sa tu cake tale mai na mate ko koya . ' Ka na qai ca vakalevu cake na veivakacalai e muri mai na kena e liu . ”
Sa mani kaya vei ira ko Pailato , “ Dou kauta e dua na matayadra , ka la'ki vakatawa matua sara me vaka dou rawata ”
Era sa qai lako ka sogota vakaukauwa na i bulubulu e na nodra dregata na vatu , ka laivi ira tiko kina na yadra .
Ni sa oti na Siga ni Vakacecegu me vaka ni sa kida mai na i matai ni siga ni macawa , sa qai lako mai ko Meri na yalewa ni Makitala kei Meri ka dua me rau raica na i bulubulu .
E sa yaco oti e dua na uneune ; ni a lako sobu mai lomalagi e dua na agilosi ni Turaga . Sa lako mai ka vaqiqica tani na vatu , ka mai toka e delana .
E vaka na liva na i serau ni matana , ka vulavula na nona i sulu me vaka na uca vulavula .
Era sa sautaninini na yadra e na nodra rerevaki koya , ka ra yaco me ra vakataki ira na mate .
Sa qai vosa na agilosi ka kaya vei rau na yalewa , “ Drau kakua ni rere , ni'u kila ko drau vakasaqarai Jisu tiko , ko koya e a vakoti ki na kauveilatai .
Sa sega e ke ko koya : ni sa tu cake tale , me vaka . na nona vosa . Drau lako mai , mo drau raica na yasana ka a koto kina .
Drau lako vakatotolo ka tukuna vei iratou na nona tisaipeli ni sa tu cake tale mai na mate ko koya , ka raica , sa liu vei kemudou ko koya ki Kalili ; dou na raici koya mai kea . Drau nanuma na ka au sa tukuna vei kemudrau ”
E rau sa biuta sara mai na i bulubulu e na rere kei na reki levu , ka cici yani me rau tukutuku vei iratou na nona tisaipeli .
Ia , sa qai tavaki rau mai ko Jisu , ka kaya , “ Drau sa bula . ” E rau sa qai toro vua , ka tara na yavana , ka cuva vua .
A qai kaya vei rau ko Jisu , “ Drau kakua ni rere , drau la'ki tukuna ga vei ira na wekaqu me ra lako ki Kalili , era na raici au mai kea . ”
Ni rau sa lako yani , era sa qai lako e so vei ira na yadra ki na koro ka tukuna vei ira na bete levu na veika kece ka a yaco .
Era sa qai soqoni vata kei ira na qase ka bosea ; era sa qai solia e dua na i lavo levu vei ira na sotia ,
ka kaya , “ Dou kaya vaka oqo , Era a lako mai na nona tisaipeli e na bogi ka butakoci koya ni dou moce tu .
Ia kevaka e mani la'ki rogoca na kovana , keitou na tukuna vakavinaka vua , ka taqomaki kemudou . ”
Era sa mani taura na i lavo ka cakava me vaka era sa vakasalataki kina . Sa vakadewataki tiko ga na i tukutuku oqo vei ira na Jiu me yacova edaidai .
E ratou sa qai lako ki Kalili na tisaipeli e lewe tinikadua , ki na ulunivanua ka a dusimaki iratou kina ko Jisu .
Ni ratou sa raici koya e ratou a qai cuva sobu vua e na vakarokoroko ; ia e so e ratou sa vakatitiqa ga .
Sa qai toro voleka mai ko Jisu ka vosa vei iratou , ka kaya , “ Sa soli mai vei au na lewa kece ga mai lomalagi kei vuravura .
Dou lako yani ka qisi ira me ra noqu tisaipeli na lewe ni veivanua kece ga , ka papitaisotaki ira e na yaca ni Tamamudou kei na Luvena kei na Yalo Tabu ;
vakavulici ira me ra muria na veika kece ga au sa vakarota tu vei kemudou , ka mo dou kila , au sa tiko vata kei kemudou e na veisiga kece ga me yacova na i vakataotioti kei vuravura . ”

Na i vakatekivu ni Tukutuku Vinaka kei Jisu Karisito , na Luve ni Kalou
me vaka sa volai tu e na i vola i Aisea na parofita , “ Raica , au sa tala na noqu i talai me liu e matamu , e na caramaka ko koya na nomu sala .
Sa kacikaci voli e loma ni vanua lala e dua na domo , ka kaya : ʻ Ni caramaka na sala ni Turaga , cakava me dodonu na nona gaunisala ! ʼ ”
O koya gona koya e a basika mai kina ko Joni na dauveipapitaisotaki e na vanua lala , ka vunautaka voli me ra papitaiso ko ira sa veivutuni me bokoci kina na i valavala ca .
Era sa qai lako kece vua na vanua ko Jutia kei ira mai Jerusalemi ; ia ni ra sa vakatusa na nodra i valavala ca sa papitaisotaki ira ko koya e na uciwai na Joritani .
A vakaisulu tu ko Joni e na i sulu vuti ni kameli , ka vau na tolona e na i vau kuli ni manumanu ; a kena kakana na vodre kei na oni ni veikau .
A vunau voli ko koya , ka kaya , “ E muri au tiko mai e dua e cecere cake vei keirau , ka sega mada ga ni rauti au me'u sereka na wa ni nona i vava .
Au sa papitaisotaki kemuni e na wai , ia e na papitaisotaki kemuni ko koya e na Yalo Tabu . ”
A mani yaco e na gauna koya ni sa lako mai kina ko Jisu mai Nasareci mai Kalili , sa papitaisotaki koya ko Joni e na uciwai na Joritani .
Ia ni sa cabe mai wai , sa raica sara ko koya na lomalagi ni sa wase rua , ka raica tale ga na Yalo Tabu ni sa lako sobu vua me vaka na ruve .
A sa rogo mai lomalagi e dua na domo , ka vaka , “ O iko na noqu Gone ni Toko ; au sa dau vinakati iko vakalevu . ”
Sa qai kauti koya sara na Yalo Tabu ki na vanua lala .
A sa tiko ko koya e na vanua lala ka siga vasagavulu ka sa veretaki koya ko Setani . Era a tiko vata kei koya na manumanu kila ka ra a qaravi koya na agilosi .
Ia ni sa biu oti ki vale ni veivesu ko Joni , sa qai lako ko Jisu ki Kalili , ka vunautaka na i Tukutuku Vinaka mai vua na Kalou ,
ka kaya , “ Sa qai yaco mai na kena gauna , ka sa voleka na matanitu ni Kalou . Ni veivutuni ka vakabauta na i Tukutuku Vinaka ! ”
Ia ni sa lako tiko e na baravi mai Kalili ko Jisu sa raici Saimoni sara kei Adriu na tacina ni rau viritaka tiko na lawa ki wai , ka ni rau sa gonedau .
Sa qai kaya vei rau ko Jisu , “ Drau muri au mai ka'u na qisi kemudrau mo drau yaco mo drau gonedau ni tamata ”
E rau sa mani biuta sara na nodrau lawa ka muri koya .
Ia ni sa lako vakalailai ki liu ko koya , sa raici Jemesa sara na luve i Sepeti , kei Joni na tacina , ni rau oneva tiko na lawa e na nodratou waqa .
Sa kacivi rau ko koya , ka rau sa biuti Sepeti sara na tamadrau kei iratou na tamata cakacaka ka muri koya .
E ratou sa qai lako ki Kapenaumi ; ia e na Siga ni Vakacecegu sa curu ko koya ki na valenilotu ka veivakatavulici kina .
Era a kurabuitaka na nona i vakavuvuli ko ira na vakarorogo , ni sa vakatavulici ira me vaka e dua ka tu vua na lewa , ka sega ni vakataki ira na daunilawa .
Sa qai curu yani kina vakasauri e dua na tamata ka curumi koya tiko e dua na yalo velavala ;
ka kaya vua , “ I Jisu na kai Nasareci , a cava ko ni via cakava vei keimami ? Ko ni sa mai vakawabokotaki keimami li ? Au sa kilai kemuni . Sa i kemuni na Le Dua Yalosavasava ni Kalou ! ”
Sa qai karaci koya ko Jisu ka kaya , “ Galu sara , ka biuti koya ! ”
Ia ni sa bitalaki koya na yalo velavela , ka qoqolou e na domo levu , sa qai biuti koya .
Era sa kurabui kece ga , ka veitarotarogi vaka i ira , ka kaya , “ Na cava beka oqo ? A i vakavuvuli vou cava beka oqo ? Ni o ira sara mada ga na yalo velavela era talairawarawa ki na nona i vakaro ! ”
A sa tete sara vakatotolo na i rogorogo kei Jisu ki na veiyasana kece ga ka vakavolivoliti Kalili .
E ratou sa qai biuta sara na valenilotu ka la'ki curu ki na nodratou vale ko Saimoni kei Adriu , ka rau a sala vata kei iratou ko Jemesa kei Joni .
E a davo tiko na tina i wati Saimoni ni tauvi katakata . E ratou sa mani tukuni koya sara vua .
Sa qai lako sara ko Jisu ka taura na ligana , ka vakaduria cake . A takali vakasauri na katakata ; ka sa mai qaravi iratou sara yani ko koya .
E na yakavi koya , ni sa la'ki dromu na siga , era sa qai lako vua ko ira kece na tauvimate kei ira na curumi tevoro .
Era a soqo vata yani na lewe ni koro taucoko e na mata ni katuba .
A sa vakabulai ira e lewe vuqa ka tauvi ira tu e levu na veimataqali mate , ka vakasavi ira tani e vuqa na tevoro ka sega ni via laivi ira na tevoro me ra vosa , ni ra sa kila se ko cei ko koya .
Ia e na mataka caca ni siga ka tarava a cavutu ko Jisu ka lako ki na dua na vanua lala , ka la'ki masu kina .
E ratou a qai muri koya ko Saimoni kei iratou ka tiko vata kaya .
Ia ni ratou sa kunei koya e ratou sa kaya vua , “ Era sa vakasaqarai kemuni tiko na tamata kece ga . ”
Ia sa kaya vei iratou ko koya , “ Tou lako yani ki na veikoro voleka tale e so , me'u vunau tale ga kina ; ni sa i koya oqo na ka au a lako mai kina ”
A vakalakova ko koya na vanua taucoko ko Kalili ka vunau e na nodra veivalenilotu ka vakasavi ira na tevoro .
A lako vei Jisu e dua na vukavuka , ka tekiduru ka vakamamasu , ka kaya vua , “ Kevaka sa lomamuni , sa rawa mo ni vakasavasavataki au . ”
Sa tuburi koya na yalololoma , ka dodoka na ligana ka tara na vukavuka ka kaya vua , “ Au sa vinakata ; mo savasava mai ! ”
A sa takali vakasauri vua na vukavuka , ka sa bula sara ko koya .
Sa qai vakaroti koya vakaukauwa , ka vakatala ,
ka kaya vua , “ Qarauna mo kakua ni tukuna e dua na ka vua e dua tale na tamata , ia mo lako ga ka vakaraitaki iko vua na bete , ka vakacabora na i soro e a vakarota ko Mosese , me i vakadinadina vei ira na tamata kece ga ni ko sa vakabulai . ”
Ia ni sa lako na tamata koya sa qai la'ki talanoataka sara ka vakateteya na kena i tukutuku , ka sa sega kina ni rawa vei Jisu me curu vakarairai e na dua na koro . A sa la'ki tu voli ga ko koya e na vanua lala , ka ra sa qai lako yani kina vua na tamata mai na veiyasana kece ga .
Ni sa oti e vica na siga sa qai lesu tale ki Kapenaumi ko Jisu ka sa rogovaki sara ni sa tiko e vale ko koya .
Era a soqoni vata yani kina e lewe vuqa ; ka sa sega ni dua na tiki ni vale e galala . A osodrigi tale ga vaka kina na mata ni katuba . Ia ni sa vunau tiko vei ira ko koya ,
era sa qai lako yani vua e so na tamata ka kauta tiko yani e dua na tauvi paralasi . E ratou a colati koya tiko yani e lewe va .
Ia , ni ratou sa sega ni toro voleka rawa vua e na vukudra na lewe vuqa , e ratou sa qai cakava e dua na qara e na dela ni vale ka donui koya ka tukuca sobu kina na i davodavo sa koto kina na tamata tauvi paralasi .
Ia ni sa raica na nodratou vakabauta ko Jisu , sa qai kaya vua na tauvi paralasi , “ Na luvequ , sa bokoci na nomu i valavala ca ”
Ia , era a tiko kina e so na daunilawa , ka ra a vakaqaqa e lomadra , ka vaka ,
“ E doudou rawa vakacava na tamata oqo me vosa vakaviavialevu kina e na mata ni Kalou ? E sega tale ni dua e rawa ni bokoca na i valavala ca , na Kalou duadua ga ! ”
E a kila rawa sara e yalona ko Jisu ni ra vaqaqa tiko vaka koya e lomadra , ka mani kaya sara vei ira , “ A cava ko ni vaqaqa tiko kina na ka oqo e lomamuni ?
E vei e rawarawa cake , me kainaki vua na tauvi paralasi , ʻ Sa bokoci na nomu i valavala ca , ʼ se me kainaki , ʻ Tu cake , taura na nomu i davodavo ka lakoʼ ?
Ia me rawa ni ko ni kila ni sa tu vua na Luve ni Tamata na kaukauwa e vuravura me bokoca kina na i valavala ca ” Sa qai kaya vua na tauvi paralasi ,
“ Au sa kaya vei iko , tucake , taura na nomu i davodavo ka lako ki nomudou ”
Ia ni ra sa rai kece tiko ga sa tucake ko koya ka taura na nona i davodavo ka lako . Era sa kurabui kece ga ka vakalagilagia na Kalou , ka kaya , “ Eda a sa sega mada ni bau raica e dua na ka vaka oqo e liu ! ”
Sa qai lako tale ko Jisu ki matasawa ; ka ra sa soqoni vata yani vua ko ira kece na lewe vuqa ka sa vakatavulici ira ko koya .
Ia ni sa lako tiko sa raici Livai na luve i Alifio ni dabe tiko e na vale ni soli i vakacavacava . A sa kaya vua , “ Muri au mai ” Sa tucake ko Livai ka muri koya .
Ni oti koya sa qai lako ko Jisu ka la'ki kana e na vale i Livai . Era a kana vata kei koya kei iratou na nona tisaipeli e lewe vuqa na daukumuni i vakacavacava kei ira na tamata i valavala ca ; ni ra a muri koya voli yani e lewe vuqa .
Ni ra sa raica na nodra daunilawa na Farisi ni kana vata tiko ko koya kei ira na tamata i valavala ca kei ira na daukumuni i vakacavacava , era sa qai kaya vei iratou na nona tisaipeli , “ Na cava e kana vata tiko kina ko koya kei ira na daukumuna na i vakacavacava kei ira na tamata i valavala ca ? ”
Ia ni sa rogoca ko Jisu sa qai kaya vei ira , “ E sega ni yaga na vuniwai vei ira na bula vinaka , vei ira ga na tauvimate ; au sega ni lako mai me'u kacivi ira na tamata dodonu , ko ira ga na i valavala ca ”
E na dua na gauna era a lolo tiko na tisaipeli i Joni kei ira na nodra na Farisi . Era a qai lako yani e so na tamata ka kaya vei Jisu , “ Na cava era lolo ga kina na tisaipeli i Joni kei na nodra tisaipeli na Farisi , ka ra sega ni lolo na nomu tisaipeli ? ”
Sa qai kaya vei ira ko koya , “ E rawa li ni ra lolo na weka ni tagane vou ni sa tiko voli ga kei ira na tagane vou ? Ni sa tiko vata voli ga kei ira ko koya na tagane vou era na sega ni rawa ni lolo .
Ia e na yaco mai na gauna e na kau tani kina vei ira na tagane vou , era sa na qai lolo e na gauna koya .
“ E sega ni dua e dau cula vata na tiki ni sulu vou kei na i sulu madra ; kevaka e cakava koya e na dresuka na i sulu madra na i botani vou , sa na qai kadresu vakalevu cake kina .
E sega tale ga ni dua e dau vakatawana na waini vou ki na tavaya kuli ni manumanu makawa ; kevaka e cakava koya , e na vakacabotetaka na tavaya na waini , ka rau sa na qai maumau wale ga kina na waini kei na tavaya ; ia me vakatawani ga na waini vou ki na tavaya vou . ”
E na dua na Siga ni Vakacecegu e a lako kosova kina ko Jisu e so na loga ni sila . Ia ni sa lako tiko kei iratou na nona tisaipeli e ratou sa qai doloka e so na sola ni sila na nona tisaipeli .
Era sa qai kaya vua na Farisi , “ A cava e ratou cakava kina na nomu tisaipeli na ka e sega ni tara e na Siga ni Vakacecegu ? ”
Sa qai kaya vei ira ko koya , “ Ko ni a sa sega beka ni wilika na ka e a cakava ko Tevita kei ira na nona tamata e na gauna era a via kana kina , ka qai sega na ka me ra kania ?
E a curu ko koya ki na vale ni Kalou e na gauna e Bete Levu tiko kina ko Epaiaca , ka kania na madrai tabu , na ka e sega ni vakatarai vua e dua ka sega ni bete me kania , ka vakani ira tale ga kina na nona tamata . ”
Sa qai kaya vei ira ko koya , “ E a caka na Siga ni Vakacecegu me baleta na tamata , ka sega ni caka na tamata me baleta na Siga ni Vakacecegu .
ʻ Oya gona na vuna sa Turaga tale ga kina ni Siga ni Vakacecegu na Luve ni Tamata ”
E a qai curu tale ko Jisu ki na valenilotu ka tiko kina e dua na tamata e mate tu e dua na ligana .
Era sa qai vakaraici koya matua toka e so ka ra tiko e kea se na vakabula na tamata koya e na Siga na Vakacecegu se sega , ka me ra na qai beitaki koya kina .
Sa qai kaya vua na tamata ka sa mate tu na ligana , “ Lako mai ki ke ! ”
Sa qai vuki tale ko koya ka kaya vei ira na tamata , “ E tara li me caka na ka vinaka e na Siga ni Vakacecegu , se me caka kina na ka ca ; me caka kina na veivakabulai , se na veivakamatei ? ” Ia era a mani sega ni kaya e dua na ka .
Sa qai vakawadravi ira kece e na cudru ko koya ka sa rarawataka na kaukauwa ni lomadra , a sa kaya vua na tamata koya , “ Dodoka mai na ligamu ! ” Sa qai dodoka na ligana na tamata koya ka sa mani vakabulai sara .
Era sa mani curu ki tautuba na Farisi ka la'ki bosea vata kei ira na i lawalawa i Eroti , se me ra na vakamatei koya vakacava .
E ratou sa qai lako vakatikitiki vaka ki na bati ni drano ko Jisu kei rratou na nona tisaipeli , ka ra sa muri iratou e dua na i lala levu mai Kalili , kei Jutia tale ga ,
kei Jerusalemi , kei Itumia , kei na tai kadua ni Joritani , kei ira na lewe vuqa sara mai na veiyasana vaka-Taia kei Saitoni . Era sa lako vua ni ra sa rogoca na verka kece e a cakava .
Era sa rui lewe levu sara na tamata , sa mani kaya kina ko Jisu vei rratou na nona tisaipeli me ratou vakarautaka toka e dua na waqa de ra qai drigilaki koya vakaca na tamata .
E a sa vakabulai Ira oti e lewe vuqa ko koya , ka ra sa veidrigidrigi yani ki vua ko rra kece era tauvi mate tu me ra tarai koya .
Ia ni ra sa raici koya tale ga na yalo velavela , era sa cuva e matana ka qoqolou ka kaya , “ Oi kemuni na Luve ni Kalou ! ”
Sa qai vakaroti ira matua na yalo velavela ko koya me ra kakua sara ni vakatakilai koya .
Sa qai cabe cake ki na dua na delana ko Jisu , ka kacivi ira yani vua e so sa vinakati ira ko koya ; ka ra sa lako yani vua .
Sa qai digitaka e lewe tinikarua me ratou dau tiko vata kaya , ka me na talai iratou me ratou vunau ,
ka me tu tale ga vei iratou na kaukauwa me ratou vakasavi ira kina na tevoro .
Sa i iratou oqo na lewe tinikarua sa digitaka ko koya : ko Saimoni , o koya sa vakatoka me yacana ko Pita ;
ko Jemesa na luve i Sepeti , kei Joni na taci Jemesa , ka a vakayacani rau ko koya me Ponijese , a kena i balebale , ko i rau na luve ni kurukuru ;
ko Adriu , kei Filipi , kei Pacolomiu , kei Maciu kei Tomasi , kei Jemesa na luve i Alifio , kei Cateo , kei Saimoni , e dua vei ira na lewe ni soqosoqo na Gugumatua ,
kei Jutasa Isikarioti , o koya ka a bukiveretaki Jisu .
Sa qai lako ko Jisu ki na dua na vale ; ka ra sa baci soqoni vata tale yani na lewe vuqa , ka sa sega ni dua na gauna me ratou kana kina kei iratou na nona tisaipeli .
Ia ni ratou sa rogoca na wekana , e ratou sa mani lako me ratou la'ki kauti koya , ni ra sa kaya tiko na tamata ni sa lialia .
Era sa qai kaya na daunilawa ka ra lako sobu mai Jerusalemi , “ Sa curumi koya tiko ko Pielisepupi , ka vakasavi ira na tevoro e na kaukauwa ni nodra turaga na tevoro ”
Sa qai kacivi ira vua ko koya , ka kaya vei ira e na vosa vakatautauvata , “ E rawa vakaevei vei Setani me vakasavi Setani ?
Kevaka sa veisei vakai koya e dua na matanitu , e na sega ni tu dei rawa na matanitu koya .
Kevaka sa veisei vakai koya e dua na vuvale , e na sega ni tu dei rawa na vuvale koya .
Ia kevaka sa veivorati ka veisei vakai koya na matanitu i Setani , e na sega ni tu dei rawa , ia sa na bale ga .
“ E na sega ni rawa me curu ki na vale ni dua na qaqa a dua na tamata ka taura vakaukauwa na nona i yau , vakavo ga kevaka e vesuka mada e liu na qaqa koya ; sa na qai rawa kina me taura vakaukauwa na veika sa tu e na nona vale .
“ Au sa kaya vakaidina vei kemudou , e na rawa me bokoci na nodra i valavala ca kece ga na luve ni tamata , kei na veika ca kece ga era vosavakacacataka kina na Kalou .
Ia , ko koya ga e vosa vakacacataka na Yalo Tabu , e na sega ni bokoci na nona i valavala ca ; sa tu ga vua na nona cala ka tawa mudu ”
Sa tukuna na ka oqo ko Jisu baleta ni ra sa kaya , “ E tiko vua e dua na yalo velavela . ”
E ratou sa qai lako mai na tina i Jisu kei iratou na tacina , ka ratou mai tu e tautuba ka vakauta vua e dua na i tukutuku me lako yani vei iratou .
Era a dabe wavoliti koya tiko na lewe vuqa , ka ra mani kaya vua , “ E ratou tu e tautuba ka tinamu kei iratou na tacimu ; e ratou sa mai vakasaqarai iko . ”
Sa qai sauma ko Jisu ka kaya , “ O cei na tinaqu ? Se o cei soti na taciqu ? ”
Sa qai vakawadravi ira kece na dabe wavokiti koya tiko , ka kaya , “ Sa i ira oqo na tinaqu kei na taciqu !
O koya ga e cakava na loma ni Kalou , sa taciqu , ka ganequ , ka tinaqu . ”
A sa tekivu me veivakatavulici ko Jisu e na baravi mai Kalili . Era lewe vuqa sara era soqoni vata yani vua ka sa la'ki vodoka kina ko koya e dua na waqa , ka la'ki dabe kina . Ia era a tu ga mai matasawa ko ira na lewe vuqa .
Sa qai vakatavulici ira ko koya e na vuqa na ka e na vosa vakatautauvata ; ia ni sa veivakatavulici tiko sa kaya vei ira ko koya ,
“ Ni rogoca mada ! E a la'ki kabukaburaki e dua na dauteitei .
Ni sa kabukaburaki voli , e a qai lutu e so na sore ni kau e na tutu ni sala , ka ra lako mai na manumanu vuka ka kania .
Era a lutu e so tale e na vanua veivatu , ka sega soti ni levu kina na qele , ka ra sa tubu cake sara vakatotolo , ni sega soti ni vavaku na kena qele .
Ni sa cabe na siga era sa malai mai , ia ni sa sega na wakadra era sa raqosa sara .
E a lutu e so tale e na maliwa ni veiwavakavotona , ka ra sa tubu cake na veiwavakavotona ka vakaruguti ira , ka ra mani sega kina ni vua .
Ia a lutu e so tale e na qele vinaka , era a tubu cake me levu mai ka mani yaco me ra vua , ka sa vua i tolusagavulu e so , ka onosagavulu e so , ka mani drau sara e so . ”
Sa qai kaya tale ko Jisu , “ O koya sa vakadaligana me rogoca , me rogoca sara . ”
Ia ni sa tiko taudua ga ko koya , era sa qai tarogi koya ko ira na tiko vata kaya kei iratou na lewe tinikarua me baleta na vosa vakatautauvata .
Sa qai kaya ko koya vei ira , “ Sa soli vei kemuni mo ni kila na ka vuni ni matanitu ni Kalou ; ia , vei ira ga e taudaku , sa tukuni na ka kece ga e na vosa vakatautauvata ,
me , ʻ Ra raica tiko ka sega ni kunea , ra rogoca tiko ka lecava ga , de ra na saumaki mai ka na bokoci kina na nodra i valavala ca . ʼ ”
Sa qai kaya tale vei ira ko Jisu , “ Ko ni sega ni kila na vosa vakatautauvata oqo ? Ko ni na qai kila vakacava na vosa vakatautauvata tale e so ?
Sa kaburaka na vosa ni Kalou na dauteitei .
E so na tamata era vaka na sore ni kau ka kaburaki e na tutu ni sala ; ni ra sa rogoca oti , sa qai lako sara mai ko Setani ka kauta tani na vosa ka a kaburaki vei ira .
E vaka kina na kena ka ra kaburaki e na vanua veivatu , ni ra sa rogoca na vosa era sa vakabauta sara e na reki ;
ia me vaka ni sega na wakadra e lomadra , era mani tu dei vakalailai ga . Ia , ni sa qai tubu na rarawa se na veivakacacani e na vuku ni vosa , era sa tarabe sara .
E so tale ka kaburaki e na veiwavakavotona sa i ira ka ra rogoca na vosa ,
ia sa qai curu yani na lomaocaoca ni vuravura oqo , na domona na i yau , kei na veimataqali gagadre tale e vuqa , ka vakaruguta na vosa ka sega kina ni vua .
Ia na kena ka ra kaburaki e na qele vinaka , sa i ira ka ra sa rogoca na vosa , ka vakabauta , ka ra la'ki vua sara ; e tolusagavulu e so , ka onosagavulu e so , ka mani drau sara e so ”
Sa qai kaya tale vei ira ko Jisu , “ E dau kau beka li na cina me la'ki cobori e na dua na dari , se e na ruku ni davodavo ? E sega li ni dau la'ki biu ga ki na kena i tutu ?
Ni sega na ka e tabogo me na sega ni vakaraitaki mai , ka sega na ka vuni , me na sega ni vakavotui .
Kevaka e dua sa vakadaligana me rogoca , me rogoca sara . ”
Sa qai kaya tale vei ira ko koya , “ Ni qarauni kemuni e na ka ko ni rogoca ; na i vakarau ga ko ni vakarautaka , e na vakarautaki tale vei kemuni , ka na vakaikuritaki tale ga .
Ko koya sa tu vua na ka e na soli vakalevu tale vua , ia , ka koya e sega na ka e tu vua , e na kau tani mai vua na ka e sa bau toka vua . ”
Sa qai kaya tale ko Jisu , “ Na matanitu ni Kalou sa vaka e dua na tamata e kaburaka na sore ni kau e na nona tiki ni qele .
Sa la'ki moce e na bogi ka yadra ka veilakoyaki voli e na siga , ia e na gauna kece koya sa rovu ka tubu tiko ga kina na kau , ia na kena yaco tiko na ka oqo e sega ni kila ko koya .
Ni sa vakavuna ga vakai koya na qele me tubu ka vua na kau : e na liu taumada na drauna , ka tarava na sena , qai muri na vuana .
Ia ni sa matua mai na vuana , sa vakayagataka sara ko koya na kena i sele , ni sa gauna ni tatamusuki ”
Sa qai kaya tale ko Jisu , “ Me da vakatautauvatataka mada kei na cava na matanitu ni Kalou , se na vosa vakatautauvata cava beka me vakamacalataki kina ?
Sa vaka e dua na sore ni musita , ni sa kaburaki e dela ni qele , sa ka lailai duadua vei ira na sore ni kau kece ga e vuravura ;
ia ni sa tubu cake ka yaco me ka levu duadua vei ira na kau lalai kece ga , a sa yaco me lelevu sara na tabana ka ra sa vakaitikotiko kina na manumanu vuka e na kena rurugu ”
Sa dau vosa vei ira ko koya e na vuqa na vosa vakatautauvata vaka oqo , me vaka na ka e rawa ni ra kila .
Sa dau vosa ga vei ira ko koya e na vosa vakatautauvata , ia ni ratou sa tiko vakai iratou ga sa qai dau vakamacalataka vei iratou na nona tisaipeli na veika kece
E na siga koya ni sa yakavi mai , sa qai kaya vei iratou na nona tisaipeli ko Jisu , “ Tou lako mada ki tai kadua ”
E ratou sa qai laivi ira tu na lewe vuqa , ka ratou kauti koya sara e na waqa ga ka a tiko kina ; a ra sa lako vata kei iratou e so tale na waqa .
Sa qai tubu mai e dua na cagi ca levu sara ka sa seva na waqa na biau , ka sa tekivu kina me sinai mai na waqa e na wai .
Ia e a tiko ko koya e na mua i muri , ka moce koto e na i lokoloko . E ratou sa qai vakayadrata ka kaya vua , “ Na i Vakavuvuli , ko ni sega beka ni kauwaitaka ni datou sa voleka ni mate ? ”
Sa qai tucake ko koya ka vunauca na cagi , ka kaya , “ Ruru mai ! ” ka kaya ki na wasawasa , “ Maravu mai ! ” A sa ruru sara na cagi , ka mai lutu yani e dua na maravu levu .
Sa qai kaya vei iratou , “ A cava dou sa rere kina ? Sa sega na nomudou vakabauta ? ”
Sa qai tuburi iratou e dua na rere levu , ka ratou sa veikayaka vakai iratou , “ O cei beka na tamata oqo , ni sa bau talai rawarawa vua na cagi kei na wasawasa ? ”
Era sa mani yaco yani ki na tai ni drano kadua , ki na nodra vanua na kai Katara .
Ia ni sa sobu yani ki vanua ko Jisu , e a sota kaya sara e dua na tamata ka curumi koya tiko e dua na yalo velavela , e a lako mai na i bulubulu ,
na vanua e dau tiko voli kina . E sega ni dua na tamata e vesuki koya rawa ; na sinucodo mada ga qai sega ni yaga .
Sa dau vesu wasoma ko koya e na i vesu ni yava kei na sinucodo , ia e qai dau gutugutulaka na sinucodo ka drutidrutilaka na i vesu ni yava , ka sega ni bau dua e tarovi koya rawa .
Sa dau qoqolou voli e na bogi kei na siga e na veiulunivanua kei na i bulubulu , ka sa tavatavalaki na yagona e na vatu .
Ia ni sa tu mai vakayawa sa raici Jisu ; sa qai cici yani ka cuva vua .
Sa kaci e na domo levu , ka kaya , “ A cava ko ni via cakava vei au , I Jisu na Luve ni Kalou Cecere sara ? Au sa kerei kemuni e na yaca ni Kalou , ni kakua ni vakararawataki au ! ”
E kaya oqo ko koya ni a sa kaya oti vua ko Jisu , “ Yalo velavela , lako tani mai vua ! ”
Sa qai tarogi koya ko Jisu , “ O cei na yacamu ? ” E a sauma ko koya ka kaya , “ Na yacaqu ko Vavakoso ni keimami sa lewe vuqa sara . ”
Sa qai vakamasuti Jisu vagumatua ko koya me kakua ni vakatalai ira tani mai na vanua koya .
Era a kakana voli e na yasa ni delana e kea e dua na qele ni vuaka levu ;
ka ra a qai kerei koya na yalo velavela , ka kaya , “ Ni vakatalai keimami vei ira na vuaka , me keimami curumi ira ”
Sa mani laivi ira ko Jisu me ra lako . Era sa qai lako na yalo velavela ka curumi ira na vuaka . Era sa qai cici sobu ki wai na vuaka , ka ra sa mani la'ki luvu kece sara . E rauta tiko ni rua na udolu na kedra levu .
Era sa qai dro na kedra i vakatawa , ka la'ki tukuna na kena i tukutuku ki na koro , kei na veivanua era volekata . Era sa qai lako na tamata , me ra la'ki raica na ka e a yaco e kea .
Era sa qai lako vei Jisu , ka raici koya ka a curuma tu e vuqa na yalo velavela ni sa dabe tiko e kea , sa vakaisulu tu , ka sa tu vinaka na nona vakasama ; ka ra sa rere sara .
Era sa qai tukuna vei ira na lako yani ko ira ka a raica na ka a yaco vua ka curumi tevoro kei na ka e baleti ira na vuaka .
Era sa mani kerei Jisu me lako tani mai na nodra vanua .
Ia e na gauna sa vodo kina ki waqa ko Jisu sa qai kerei koya na tamata ka a curumi yalo velavela , ka kaya , “ Au kerea me'u sa lako vata yani kei kemuni . ”
Ia , e a sega ni vakadonuya ko Jisu , ka kaya vua , “ Lako ki nomudou vei ira na wekamu , ka tukuna vei ira na levu ni ka sa cakava vei iko na Turaga , kei na levu ni nona loloma vei iko . ”
Sa mani mai lako na tamata koya ka tekivu vakatukuna e na Veikoro e Tini , na levu ni veika sa cakava vua ko Jisu , ka ra sa qoroqoro na tamata kece ga .
Ni sa lesu tale ko Jisu e na waqa ki tai kadua , era sa baci soqo vata yani vua e lewe vuqa , ki na vanua sa tiko kina e matasawa .
Sa qai lako yani vua ko Jairo e dua na vakailesilesi ni valenilotu ; ia ni sa raici koya sa cuva sobu e yavana ,
ka vakamasuti koya vakabibi , ka kaya , “ Na luvequ yalewa lailai sa voleka sara koto ga oqo ni mate . Ni lako mada mai ka tarai koya me sereki kina mai na kena mate , ka me bula . ”
E rau sa mani lako vata yani kei Jisu . A ra sa salavata kei Jisu e lewe vuqa sara na tamata , ka ra sa veidrigidrigi kaya .
E tiko e na kedra maliwa e dua na yalewa e turidrabalavu ka sa yabaki tinikarua na kena dede .
Sa lewe levu na vuniwai era qaravi koya ka sa vakayalia kina na veika kece e tu vua , ia e a sega ni vinaka cake na nona bula , sa toro sobu tiko ga .
E a sa rogoca ko koya na i rogorogo kei Jisu , ka sa qai lako mai vei ira na lewe vuqa , e dakuna ka tara na nona i sulu ,
ni sa kaya e lomana ko koya , “ Kevaka wale ga au tara na nona i sulu ; au sa na bula ”
Sa mai mudu sara yani vakasauri na kena lako tiko na dra , ka sa kila e na yagona ni sa bula mai na mate ca koya .
A vakila sara e lomana ko Jisu ni sa lako tani mai vua na kaukauwa , sa qai vuki sara vei ira na lewe vuqa , ka kaya , “ O cei e tara na noqu i sulu ? ”
E ratou sa qai kaya vua na nona tisaipeli , “ Ko ni sa raica na nodra veidrigidrigi kei kemuni na tamata , a cava ko ni qai taroga tale kina se ko cei e tarai kemuni ? ”
Sa qai veiraiyaki ko Jisu me kunei koya ka a cakava na ka koya .
Ia na yalewa , ni sa kila na ka sa caka vua , sa qai lako mai e na rere kei na sautaninini ka cuva sobu e matana , ka tukuna kece vua na kena dina .
Sa qai kaya vua ko Jisu , “ Na luvequ , sa vakabulai iko na nomu vakabauta ; mo lako e na vakacegu , ka bula mai na kemu mate . ”
Ia ni sa vosa tiko ga ko Jisu era sa lako mai e so mai na vale ni vakailesilesi ni valenilotu , ka kaya , “ Sa mate na luvemu ; kakua ni vakaoga tale na i Vakavuvuli ”
E a sega ni via kauwaitaka ko Jisu na ka era tukuna , ka sa qai kaya vua na vakailesilesi ni valenilotu , “ Kakua ni yalolailai , vakabauta tiko ga ”
A sega ni vakatara e dua me muri koya , ko iratou ga ko Pita kei Jemesa kei Joni na taci Jemesa .
Ni ratou sa yaco ki na vale ni vakailesilesi liu ni valenilotu , sa raica ko Jisu na nodra mamaue kei na veilecayaki ka rogoca na nodra osi kei na veitagicaki .
Ia ni sa curu yani ko koya , sa kaya sara vei ira , “ Na cava ko ni mamaue ka tagi tiko kina ? E sega ni mate na gone , e moce ga . ”
Ia era sa qai dredrevaki koya . Sa qai vakatalai ira kece ki tautuba , ka kauti rau na tama kei na tina ni gone kei iratou na nona i lala , ka ratou curu ki na tikina e koto kina na gone .
Sa qai taura na ligana , ka kaya vua , “ Talica kumi ! ” A kena i balebale , “ Goneyalewa lailai , au sa kaya vei iko , tucake mai ! ”
Sa mai tucake sara yani na goneyalewa ka veilakoyaki , ka ratou sa kurabui vakalevu sara kina . Ia na goneyalewa sa yabaki tinikarua tiko e na gauna koya .
Sa qai vakaroti iratou matua me kakua sara ni dua me kila na ka koya , ka kaya vei iratou me soli vua na goneyalewa e dua na ka me kania .
Sa qai biuta na vanua koya ko Jisu ka lako ki na nona koro , ka ratou sa muri koya na nona tisaipeli .
Ia e na Siga ni Vakacecegu , sa qai tekivu veivakatavulici e na valenilotu ko koya , ka ra sa kurabui kina na lewe vuqa era rogoci koya , ka kaya , “ E kauta mai vei ko koya na ka kece oqo ? Na mataqali vuku vakacava mada sa soli oqo vua , me cakava rawa kina e ligana na veicakacaka mana vakaoqo ?
E sega li ni ko koya oqo na matai , na luve i Meri , ka tuakadratou ko Jemesa kei Josese , kei Juta , kei Saimoni ; ka sega li ni ratou ganena na goneyalewa ka ratou tiko vata oqo kei keda ? ” A ra sa levaci koya vakalevu ka sega ni via vakabauti koya .
Sa qai kaya vei ira ko Jisu , “ Sa dokai na parofita e na veivanua kece ga vakavo ga e na nona vanua , se vei ira na nona lewe ni mataqali , se e na nona vale . ”
Sa mani sega ni cakava rawa kina e dua na cakacaka mana e kea ko koya ; e a tarai ira ga e lewe vica na tamata tauvimate , ka vakabulai ira .
Sa kurabui sara ko koya e na nodra sega ni vakabauta . A sa veilakoyaki voli e na veikoro e kea ko Jisu ka veivakatavulici tiko .
Sa qai kacivi iratou vata na lewe tinikarua ki vua , ka tekivu talai iratou yayarua yani , ka solia vei iratou na kaukauwa me ratou vakasavi ira kina na yalovelavela .
E a vakaroti iratou me ratou kakua ni kauta e dua na ka me baleta na nodratou i lakolako , na nodratou i titoko ga ; me kakua na kakana , kakua na taga ni vaqa , kakua na i lavo e na nodratou beleti ;
ia , me ratou vakaivava ga , ka kakua ni tokara e rua na sote .
Sa qai kaya tale vei iratou ko koya , “ E na vanua dou sa vakacurumi kina ki na dua na vale , dou tiko ga e na vale koya me yacova ni dou sa biuta na vanua koya .
Ia kevaka e dua na vanua era sega ni vakacegui kemudou , ka ra bese ni rogoci kemudou , ni dou sa lako tani mai kina , dou taviraka laivi na kuvu ni qele mai na yavamudou me na i vakadinadina baleti ira . ”
E ratou sa mani lako ka vunautaka me ra veivutuni na tamata .
E ratou a vakasava tale ga e vuqa na tevoro , ka ratou wali ira e na waiwai e lewe vuqa na tauvimate ka vakabulai ira .
A sa la'ki rogoca na veika oqo ko Eroti na tui , ni sa tete vakalevu sara na i rogorogo kei Jisu . Era sa kaya e so , “ Sa vakaturi cake tale mai na mate ko Joni na Dauveipapitaisotaki ; sa i koya ga ka sa cakava kina na veika mana oqo ko koya ”
Ia , era kaya e so , “ Oqo ko Ilaija ” Era sa qai kaya e so tale , “ O koya e dua na parofita , me vakataki ira na parofita e liu . ”
Ia ni sa rogoca ko Eroti sa qai kaya , “ Oqo ga ko Joni , o koya au a tamusuka na uluna , ka sa vakaturi cake tale . ”
Sa i Eroti ga oqo ka talatala yani me vesu ko Joni , ka biu ki na valeniveivesu e na vuku i Erotiasa , na wati i Filipi na tacina ; ni sa tauri koya tiko me watina .
E a kaya ko Joni vei Eroti , “ Sa sega sara ni dodonu vei iko mo taura na wati tacimu me watimu ”
Ia sa cati Joni sara kina ko Erotiasa ka vinakata me vakamatei koya . Ia e a sega ga ni rawata ,
e na vuku i Eroti . E a rerevaki Joni ko Eroti ni kila tiko ni tamata dodonu ka yalosavasava ko koya , ka sa mani taqomaki koya voli ga kina . Sa dau taleitaka na vakarorogo vei Joni ko Eroti , e dina ga ni sa dau vakaleqai sara vakalevu na lomana e na gauna e dau rogoci koya kina .
Ia , e a yaco mai e dua na siga me vakayacora rawa kina ko Erotiasa na nona i naki . E a vakarautaka ko Eroti e dua na magiti e na nona siga ni sucu , ka mani sureti ira kina na nona turaga veiliutaki , kei ira na turaganivalu , kei ira na turaga dokai mai Kalili .
Sa qai curu mai na luve i Erotiasa yalewa ka meke , ka vakamarautaki Eroti vakalevu kei ira na nona vulagi . Sa qai kaya sara na tui vua na goneyalewa , “ Kerea vei au na ka ga ko gadreva , au na solia vei iko ”
A bubului kina vua ko koya , ka kaya , “ Na ka ga ko kerea vei au , au na solia vei iko , ke mani veimama sara mada ga ni noqu matanitu ”
A curu sara ki tautuba ka koya vei tinana , “ Na cava beka me'u na kerea ? ” Sa qai kaya ko koya , “ Na ulu i Joni na Dauniveipapitaisotaki ”
Sa qai lako sara vakatotolo ki vua na tui me kerekere , ka kaya , “ Au vinakata mo ni solia sara ga mai vei au oqo na ulu i Joni na Dauveipapitaisotaki e na dua na dari . ”
A sa rarawa dina sara na tui ; ia , e na vuku ga ni nona bubului kei na vukudra na nona vulagi , e a sega kina ni qai via bureitaka vua .
Sa mani tala sara ko koya e dua na nona sotia yadra ka vakarota me kauta mai na ulu i Joni . A sa lako na yadra ki na valeniveivesu ka tamusuka na ulu i Joni ,
ka kauta e na dua na dari , ka solia vua na goneyalewa , ka sa lako na goneyalewa ka solia vei tinana .
Ia ni ratou sa rogoca na tisaipeli i Joni na ka oqo e ratou sa qai lako ka kauta na yagona ka la'ki vakotora e na dua na i bulubulu .
E ratou sa qai lesu tale vei Jisu na i apositolo , ka tukuna vua na veika e ratou a cakava ka vakatavuvulitaka .
Ia ni ra sa rui lewe levu era lako tiko mai ka lako tani tale , ka sa sega na gauna e galala rawa me ratou bau kana kina , sa qai kaya vei iratou ko koya , “ Dou lako mai vakatikitiki ki na dua na vanua lala , ka vakacegu mada vakalailai ”
E ratou sa mani vodo ki waqa ka lako vakatikitiki tani ki na dua na vanua lala .
Ia era lewe vuqa era a raici iratou ni ratou sa lako tiko , ka ra kilai iratou sara ; era sa qai lako mai na veikoro kece ga ka ra cici e vanua ka yaco sara ki na vanua koya ni ratou sa bera yani .
Ia ni sa sobu yani ko Jisu sa raica e dua na i lala levu , ka sa tubu na nona lomani ira , ni ra sa vaka na sipi ka sega tu na kedra i vakatawa ; ka sa vakatekivu me vakatavulici ira e na vuqa na ka .
Ia ni sa kala na siga , e ratou sa qai lako yani vua na nona tisaipeli , ka kaya , “ Oqo na vanua lala , ka sa kala na siga ;
mo ni sa vakatalai ira mada me ra lako ki na veitikotiko kei na veikoro voleka ka volia kina e so na ka me ra kania . ”
Ia e qai sauma vei iratou , ka kaya , “ Dou solia ko i kemudou e so na ka me ra kania . ” E ratou a qai kaya vua , “ Me keitou sa laki voli madrai beka e na rua na drau na tiki ni siliva , ka mai vakani ira kina ? ”
Sa qai kaya vei iratou ko koya , “ E vica na i buli madrai e tiko vei kemudou ? Dou la'ki raica mada ” Ia ni ratou sa kila , e ratou sa qai kaya , “ E lima na i buli madrai , ka rua na ika ”
Sa qai vakaroti ira kece ko koya me ra dabe vakaiwasewase e na veico drokadroka .
Era sa mani tiko sobu vakai yatu , me yayadrau ka yayalimasagavulu .
Sa qai taura ko koya na i buli madrai e lima kei na ika e rua , ka tacake ki lomalagi , ka vakavinavinakataka , ka dovia na madrai , ka solia vei iratou na tisaipeli me ratou tauca e matadra na tamata ; a sa vota tale ga na ika e rua vei ira kece ga .
Era sa kana kece sara ka mamau .
E ratou sa qai vakatomika na i vovo ni madrai kei na ika ka sa sinai kina e tinikarua na sova .
Era a lewe lima taucoko na udolu na tagane era kana kina .
Sa qai vakaroti iratou sara na nona tisaipeli ko Jisu me ratou vodo ki waqa , ka liu ki tai kadua , ki Peciseita , ka me sa tei vakasukai ira mada na lewe vuqa ko koya .
Ia ni ra sa veitalatala oti , sa qai lako cake ki na dua na delana me la'ki masu .
Ia ni sa yakavi mai na vanua , sa tiko na waqa e na loma donu ni drano , ka tiko duadua ga ko koya e vanua .
Ni rauta na maliwa ni tolu kei na ono e na mataka lailai , ni sa raica ko Jisu ni ratou sa mate e na voce na nona tisaipeli , me vaka ni saqati iratou tiko na cagi , sa qai lako vei iratou . A lako e na dela ni wai , ka lako sara me vaka e via lako siviti iratou .
Ia ni ratou sa raici koya ni lako tiko e dela ni wai , e ratou nanuma ga ni sa dua na yalo ko koya , ka ratou sa qoqolou .
E ratou a kidroa vakalevu ka ni ratou a raici koya kece . Ia e a qai vosa sara vei iratou ko Jisu , ka kaya , “ Dou vakacegu ! Oi au ga oqo , dou dakua ni rere ! ”
Ia ni sa vodo vei iratou ki waqa ko koya sa ruru sara na cagi . E ratou kurabui vakalevu sara ,
a vuna ni ratou a sega ni se vakasamataka rawa na i balebale dina ni nodra vakani na lewe lima na udolu ka ni sa rui kaukauwa na lomadratou .
Ia ni ratou sa yaco ki tai kadua , e ratou sa lako sara ki na vanua ko Kenisereti , ka kele kina .
Ni ratou sa sobu yani ki vanua , era sa kilai koya sara na tamata .
Era sa veiciciyaki sara ki na nodra veitikotiko , ka kauti ira mai na tauvimate e na nodra i davodavo ki na vanua cava ga era rogoca ni sa tiko kina ko koya .
E na veivanua kece ga e lako kina ko koya , na veikoro lalai , na veikoro lelevu , se na veivanua ni teitei , era vakotori ira kina na tauvimate e na kedra veivanua ni veivoli ko ira na tamata , ka ra kerei koya me ra bau tara mada ga na tutu ni nona i sulu ko ira na tauvimate ; ia ko ira kece ga era tara , era sa vakabulai .
Ia ni ra sa soqoni vata yani vei Jisu na Farisi kei ira e so na daunilawa ka ra lako mai Jerusalemi ,
era qai raica ni ratou sa kana tiko e so vei iratou na nona tisaipeli ka sega tu ni savasava na ligadratou , oya ni ratou a se sega ni vuluvulu mada e liu .
Ko ira na Farisi kei ira kece na Jiu era na sega ni kana kevaka era sa sega mada ni vuluvulu , me vakamuri kina na nodra i vakavuvuli na qase ;
ni ra lesu mai na rara ni veivoli , era na sega ni kana kevaka era sa sega mada ni vuluvulu ka vakasavasavataki ira ; ka vuqa tale na ka era sa mai taura ka muria , me vaka na i deredere ni bilo , kei na kuro , kei na dari varasa kei na i davodavo .
Era sa qai tarogi koya na Farisi kei na daunilawa , ka kaya , “ Na cava e ratou sega kina ni muria na nomu tisaipeli na nodra i vakavuvuli na qase , ni ratou sa kana ka sega mada ni vuluvulu ? ”
Sa qai kaya vei ira ko koya , “ E a sa tukuni kemuni vakavinaka sara ga na dauveivakaisini oqo ko Aisea , ni sa vola tu , ʻ Era sa vakarokorokotaki au na tamata oqo e na tebenigusudra , ia na yalodra sa yawa sara mai vei au .
Sa sega ni yaga na nodra qaravi au , ni ra sa vakatavuvulitaka na i vakavuvuli ni tamata , me vaka era sa i vunau ni Kalou . ʼ
Ko ni sa biuta na i vakaro ni Kalou , ka taura matua na i vakavuvuli ni tamata . ”
Sa qai kaya vei Ira ko Jisu , “ Ko ni sa rui maqosataka na nomuni biuta vakatrkitiki na i vakaro ni Kalou me rawa kina na nomuni taurivaka fiko ga na nomuni i vakavuvuli makawa !
Ni a vakarota vaka oqo ko Mosese , ʻ Vakarokoroko vei rau na tamamu kei na tinamu , ka a kaya tale ga , ʻ Ko koya e vosa vakacacataka na tamana se na finana , me vakamatei . ʼ
Ia ko ni sa kaya , ʻ Kevaka e kaya e dua na tamata vua na tamana se finana , Na verka e noqu ka a nanumi mo taura me yaga vei rko e sa Koripani' ( a kena i balabale , e a sa soli tu vua na Kalou ) ,
ko ni sa qai tarovi koya kina me kakua ni cakava tale e dua na ka me yaga vua na tamana se tinana .
Ko ni sa vakatawayagataka kina vaka oqo na vosa ni Kalou e na vuku ni nomuni i vakavuvuli makawa , ko ni se vakadewataka fiko ga mai me yacova mai oqo , ka sa vuqa tale na verka vakaoqo ko ni sa cakava ”
Sa qai kacivi ira tale yani na tamata ki vua ko Jisu , ka kaya vei ira , “ Ni rogoci au kece mada , ka mo ni kila :
e sega ni dua na ka e curu ki na loma ni tamata me rawa ni vakadukadukalitaki koya , na veika ga e lako mai lomana , koya ga na ka e vakadukadukalitaki koya .
Kevaka e dua na tamata e vakadaligana me rogoca kina , me rogoca sara . ] ”
Ia ni sa laivi ira na tamata sa curu ki vale ; e ratou sa qai tarogi koya na nona tisaipeli me baleta na vosa vakatautauvata koya .
Sa qai kaya vei iratou ko koya , “ Oi kemudou tale ga , dou sega ni kila rawa , ne ? Dou sega tiko li ni kila ni ka kece ga e curu ki na loma ni tamata e sega ni rawa ni vakadukadukalitaki koya ?
Ka ni sega ni curu ki yalona e curu wale ga ki ketena , ka na la'ki lako sara ki tuba . ” Sa vakaraitaka kina vakaoqo ko Jisu ni sa savasava na kakana kece ga .
Sa qai kaya ko koya , “ Na ka e lako mai na loma ni tamata sa i koya na ka e vakadukadukalitaki koya .
Ni sa dau lako mai loma , mai na yalo ni tamata , na veivakanananu ca , na dauyalewa , na daubutako , na daulaba , na veibutakoci ,
na kocokoco , na i valavala velavela , na veivakaisini , na gagano ca , na vuvu na vosa vakacaca , na viavialevu , na i valavala lialia .
Era lako mai loma na veika ca kece ga oqo , ka ra vakadukadukalitaka na tamata . ”
Sa qai cavutu mai kea ko Jisu ka lako ki na yasayasa vaka-Taia kei Saitoni . E a mani la'ki curu ki na dua na vale , ka sega ni vinakata me dua e kila ; ia , sa dredre ga me vunitaki koya rawa .
A sa rogoca na kena i tukutuku e dua na yalewa ka curumi yalo velavela tiko na luvena goneyalewa . Sa qai lako na yalewa koya ka la'ki cuva sara e yavana .
E yalewa ni Fonisia mai Siria ko koya , ka kai matanitu tani . Sa qai vakamasuti Jisu na yalewa koya me vakasava tani na tevoro mai vua na luvena .
Sa qai kaya vua ko Jisu , “ Me ra mamau mada e liu na gone , ni sega ni dodonu me tauri na kedra kakana ka soli vei ira na koli . ”
Ia e a qai sauma ko koya ka kaya , “ Io , sa dina saka oqori ; ia ko ira sara tale mada ga na koli ka ra tiko e na ruku ni teveli era dau kania na meme ni kedra kakana na gone ”
Sa qai kaya vua ko Jisu , “ E na vuku ga ni vosa oqori , mo lesu tale ; sa biuta na luvemu na tevoro . ”
Sa qai lako na yalewa ki na nona vale , ka raica na gone ni davo koto e na i davodavo , ka sa yali vua na tevoro .
Sa qai biu^a na yasayasa vaka-Taia ko Jisu me lako ki Kalili e na sala vaka ki Saitoni kei na VeIkoro e Tini .
Era a qai kauta mai vua e dua na tamata didivara ka dredre tu ni vosa , ka ra kerei koya me tara .
Ia ni sa kauti koya tani vakatikitiki mai vei ira na lewe vuqa ko Jisu , sa qai tara na daligana ruarua e na nona i qaqalo , ka kasivi , ka tara na yamena .
Sa qai tacake ki lomalagi , ka sa vutugu na yalona ka kaya vua , “ Efaca ” oya “ Mo rogo rawa ! ”
Sa qai rogo rawa sara na daligana ka tasere na yamena , ka sa macala na nona vosa .
Sa qai vakaroti rra ko Jisu me ra kakua ni tukuna vua e dua na tamata ; ia na kena levu ga ni nona vakatabuya , na kena levu tale ga ni nodra veitukuniyaka .
Era sa kurabui vakalevu sara ko ira kece ga era rogoca , ka ra kaya , “ Na ka kece ga e cakava e caka vakavinaka ! Era sa bau mai rogo rawa na didivara ka ra vosa na galu e na nona cakacaka ! ”
E na dua na gauna vakalailai ki muri era a soqoni vata tale e lewe vuqa na tamata , ia e a sega na ka me ra kania . Sa qai kacivi iratou na nona tisaipeli ko Jisu , ka kaya vei iratou ,
“ Au sa lomani ira dina na tamata oqo , ni sa siga tolu mai oqo na neimami tiko vata , ka sa sega na ka me ra kania .
Ia kevaka au vakasukai ira ki na nodra veivale ni ra viakana tu , era na la'ki rebo e gaunisala , ka ni so vei ira era lako sara mai vakayawa ”
Ia e ratou sa qai kaya vua na nona tisaipeli , “ E na rawa li mai vei na kakana e na vanua lala oqo me rauti ira na tamata oqo ? ”
Sa qai tarogi iratou ko koya , ka kaya , “ E vica na i buli madrai e tiko vei kemudou ? ” E ratou qai kaya , “ E vitu . ”
Sa qai vakaroti ira na lewe vuqa ko koya me ra dabe . Sa qai taura ko koya na i buli madrai e vitu , ka vakavinavinakataka vua na Kalou . Sa qai dovidovia ka solia vei iratou na nona tisaipeli me ratou veivotayaka vei ira na tamata ; e ratou sa qai kitaka vakakina .
E a tiko tale ga vei iratou e vica na ika lalai . Sa qai vakavinavinakataka ko Jisu ka tukuna vei iratou me ratou veivotayaka tale ga .
Era sa kana , ka mamau ; ka ra tomika na i vovo ni ka sa dovi , ka sa sinai kina e vitu na sova .
E rauta ni va na udolu na kedra lelevu taucoko .
Sa qai vakasukai ira ko Jisu ; ka vodo sara ki waqa kei iratou na nona tisaipeli , ka lako ki na yasayasa vaka-Talimanuca .
Era a lako mai e so na Farisi ka vakatekivu me veileti kaya , ka vinakata me cakava ko koya e dua na i vakatakilakila mai lomalagi , me ra vakatovolei koya kina .
E a vutugu vakalevu ko koya e na vu ni yalona , ka kaya , “ Na cava e vakasaqara kina na i tabatamata oqo e dua ua i vakatakilakila ? Au sa kaya vakaidina vei kemudou , e na sega ni soli e dua na i vakatakilakila ki na i tabatamata oqo . ”
Sa qai biuti ira , ka vodo ki waqa , ka lako yani ki tai kadua .
Ia e ratou a guilecava na tisaipeli me ratou kauta tiko e so tale na madrai ; e dua wale ga na i buli e tiko vei iratou e waqa .
Sa qai vakadreti iratou ko Jisu , ka kaya , “ Raica , dou qarauni kemudou mai na nodrai vakatubu na Farisi , kei na i vakatubu i Eroti . ”
E ratou sa qai veivosakitaka vakai iratou , ka kaya , “ Oqo e baleta ni sega vei kedatou na madrai ”
Ni sa kila ko Jisu na ka e ratou veivosakitaka tiko sa qai kaya vei iratou , “ A cava dou veivosakitaka tiko kina ni sega vei kemudou na madrai ? Dou sa sega tiko ga oqo ni raica rawa se kila ? E se tasogo ga na lomamudou ?
Sa tu na matamudou , dou sega tiko ga ni raica ? Sa tu na daligamudou , dou sega tiko ga ni rogoca ? Dou sa sega tale ni nanuma rawa ,
ni'u a dovidovia na i buli madrai e lima vei ira na lewe lima na udolu ? E vica na sova dou a vakasinaita e na i dovidovi ni madrai ? ” E ratou sa qai kaya vua , “ E tinikarua . ”
“ Ni a vitu na i buli vei ira na le va na udolu , e a vica na sova dou a vakasinaita e na i dovidovi ni madrai ? ” E ratou sa qai kaya vua , “ E vitu . ”
Sa qai kaya vei iratou ko koya , “ Dou sa sega tiko ga ni kila rawa ? ”
E ratou sa qai yaco ki Peciseita ; ka ra sa kauta vei Jisu e so na tamata e dua na tamata mataboko , ka ra kerei koya me tara .
A sa taura na liga ni tamata mataboko ko Jisu , ka tuberi koya tani ki na i bili ni koro , ka kasivita na matana ruarua ka tabaka e na ligana . Sa qai tarogi koya , ka kaya , “ O sa bau raica e dua na ka , se sega ? ”
Sa qai tacake ka kaya , “ Au sa raici ira na tamata , ia era vaka na veivunikau era sa lako voli . ”
Sa qai tara tale na matana ko Jisu . A sa rai matua ko koya , ka sa vinaka sara mai na matana , ka sa raica vakavinaka na ka kece ga .
Sa qai vakatalai koya ko Jisu ki na nona vale ka kaya , “ Kakua ni lako tale ki na koro . ”
E ratou sa qai cavutu ko Jisu kei iratou na nona tisaipeli ka lako ki na veikoro mai Sisaria-Filipai . Ia ni ratou sa lako tiko e gaunisala sa qai tarogi iratou na nona tisaipeli , ka kaya , “ A cava era kaya na tamata se ko cei ko i au ? ”
E ratou sa qai kaya vua , “ E so era kaya ni ko Joni na Dauveipapitaisotaki ; ka so tale era kaya , ko Ilaija ; ka so tale , e dua vei ira na parofita ”
Sa qai tarogi iratou , ka kaya , “ Ia ko cei ga dou kaya ko i kemudou ni ko i au ? ” Sa qai sauma vua ko Pita , “ Ko i kemuni na Karisito . ”
Sa qai vakaroti iratou matua me ratou kakua ni tukuni koya vua e dua .
Sa qai vakatekivu me vakatavulici iratou na nona tisaipeli ko Jisu , ni sa kena dodonu ga me sota kaya na Luve ni Tamata na ka rarawa e vuqa , ka me ra cati koya na qase kei ira na bete levu kei ira na daunilawa , ka na vakamatei , ka na qai tu cake tale ni sa oti e tolu na siga .
E a tukuna vakamatata sara na ka oqo ko koya , ia e a qai kauti koya vakatikitiki ko Pita , ka tekivu me vunauca .
Ia e a qai vuki ko Jisu ka vakaraici iratou na nona tisaipeli ka vunauci Pita , ka kaya , “ Lako tani ki dakuqu , Setani ! Ni sa vakatamata ga na nomu vakasama , ka sega ni vakalou . ”
Sa qai kacivi ira vata na lewe vuqa kei iratou na nona tisaipeli ko Jisu , ka kaya vei ira , “ Kevaka e dua sa via muri au , me kakua ni muria na lomana , ia me colata ga na nona kauveilatai ka muri au .
Ni ko koya yadua e via maroroya na nona bula e na vakayalia , ia ko koya yadua e vakayalia na nona bula e vukuqu kei na vuku ni tukutuku vinaka e na maroroya .
A cava na kena yaga vua na tamata , me rawati vuravura taucoko , ka vakayalia wale kina na yalona ?
Se cava li e na solia na tamata me i sau ni yalona ?
Ni ko koya yadua e na madualaki au kei na noqu vosa e na i tabatamata dauveibutakoci ka i valavala ca oqo , e na madualaki koya tale ga na Luve ni Tamata ni sa lako mai e na i serau nei Tamana kei ira na agilosi yalosavasava . ”












Sa qai kaya tale ga vei ira ko koya , “ Au sa kaya vakaidina vei kemuni , ni ra tu e ke eso era na sega ni tovolea mada na mate , era sa na raica na yaco mai ni matanitu ni Kalou e na kaukauwa . ”
Ni sa oti e ono na siga , sa qai kauti iratou ko Pita kei Jemesa kei Joni ko Jisu , ka kauti iratou vakatikitiki ki na dua na ulunivanua . Ia ni ratou sa rai tu ga sa matalia mai ka tavuki na kena i rairai .
Sa lumilumisa ka sekavula sara mai na nona i sulu me vaka na se ni ua e na cakau ; a sa sega ni dua na dausavasava e vuravura me vakavulavulataka rawa e dua na i sulu me vaka koya .
E rau sa qai rairai vei iratou ko Ilaija kei Mosese , ka rau sa veivosaki tiko kei Jisu .
Sa qai kaya vei Jisu ko Pita , “ Vakavuvuli , sa vinaka dina na nodatou tiko e ke ; me keitou sa tara mada e tolu na vakatunuloa , e dua me nomuni , ka dua me nei Mosese , ka dua me nei Ilaija ”
A sega ni kila na cava me kaya ko Pita , ni ratou sa rui rere vakalevu .
Sa qai vakarurugi iratou e dua na o , ka sa rogo mai kina e dua na vosa , ka vaka , “ Oqo na noqu Gone ni Toko ; dou vakarorogo vua . ”
E ratou sa qai veiraiyaki vakasauri , ka ratou sa sega ni raica e dua tale me tiko vata kei iratou , ko Jisu duadua ga .
Ia ni ratou sa siro sobu tiko mai na ulunivanua , sa qai vakaroti iratou ko Jisu , ka kaya , “ Dou kakua ni tukuna vua e dua na veika dou sa raica , me yacova ni sa tu cake tale mai na mate na Luve ni Tamata ”
E ratou sa mani katona lo voli ga na nona vosa , ka veitarotarogitaka vakai iratou se cava na i balebale ni tu cake tale mai na mate .
E ratou sa qai tarogi koya , ka kaya , “ Na cava era kaya tiko kina na daunilawa ni dodonu me liu taumada mai ko Ilaija ? ”
Sa qai kaya ko koya vei iratou , “ Sa liu taumada dina mai ko Ilaija me vakavinakataka tale na veika kece ga ; ia , e qai volai ga vaka cava e na vukuna na Luve ni Tamata , ni dodonu me sota kaya na veika rarawa e vuqa ka me na vakalialiai tale ga ?
Ia au sa tukuna vei kemudou , sa lako oti mai ko Ilaija , ka ra sa cakava vua na tamata na ka ga era vinakata , me vaka ga na ka sa volai tu e na vukuna . ”
Ia ni ratou sa yaco yani vei iratou na tisaipeli tale eso , e ratou sa qai raici ira na lewe vuqa ka ra tu wavoliti iratou , kei ira na daunilawa era veileti tiko kei iratou .
Era a kurabui sara na lewe vuqa ni ra sa raici Jisu , ka cici yani vua ka veitavaki kaya .
Sa qai tarogi ira ko koya , ka kaya , “ A cava ko ni veiletitaka tiko kei iratou oqo ? ”
Sa qai sauma mai vua e dua mai vei ira na lewe vuqa , ka kaya , “ Na i Vakavuvuli , au a kauta mai na luvequ tagane vei kemuni ni curumi koya tiko e dua na yalo velavela , ka galu tu .
E na gauna kece e curumi koya kina , e dau bitalaki koya ki ra ; ka vuso na gusuna ka vakasequruquru bati , ka mai wadokau tu yani . Au sa kerei iratou oti na nomuni tisaipeli me ratou vakasava tani , ka ratou sega ni rawata ”
Sa qai vosa kina vei iratou ko koya , ka kaya , “ A i tabatamata tawa vakabauta ! Me vakacava soti na dede ni noqu tiko voli kei kemudou ? Me cava soti na dede ni noqu vosoti kemudou tiko ? Kauti koya mai vei au ! ”
Era sa mani kauta mai na gonetagane ki vua . Ni sa raici Jisu na yalo , sa bitabitalaki koya sara na gonetagane , ka bale kina ki na qele , ka mai vakatoqiqi yani , ka sa tuburi vuso na gusuna .
Sa qai tarogi tamana ko Jisu , ka kaya , “ A cava na dede ni gauna sa yacovi koya tiko kina na ka oqo ? ” Sa qai kaya ko koya , “ E tekivu sara ni a sa gone lailai .
Sa dau biuti koya wasoma ki na buka , ki na wai tale ga , me vakamatei koya kina ; ia kevaka ko ni rawata kina e dua na ka , mo ni lomani keirau ka vukei keirau . ”
Sa kaya vua ko Jisu , “ Io , kevaka ko ni rawata . Ni sa rawa na ka kece ga vei koya sa vakabauta . ”
Sa qai tabalaka cake vakasauri na domona na tama ni gone , ka kaya , “ Au sa vakabauta ; ni vukei au mada e na lailai ni noqu vakabauta ! ”
Ni sa raica ko Jisu ni ra sa tabili yani vua na lewe vuqa , sa qai vakarota na yalo velavela ka kaya vua , “ O iko na yalo galu ka didivara , au sa vakaroti iko mo lako tani mai vua , ka kakua sara ni curumi koya tale ! ”
Ia ni sa qoqolou ka bitabitalaki koya oti vakaca , sa qai biuti koya na yalo ka sa mai vaka koto yani na i rairai ni dua na tamata mate na gonetagane ; ka ra kaya kina e lewe vuqa sara vei ira ni sa mate .
Sa qai taura na ligana ko Jisu , ka tuberi koya cake , ka sa tu cake sara .
Ia ni sa curu ki na vale ko Jisu , e ratou sa qai tarogi koya vuni ga na nona tisaipeli , ka kaya , “ A cava keitou a sega ni vakasava tani rawa kina na yalo velavela ? ”
Sa qai kaya vei iratou ko Jisu , “ E sega ni dau vakasavi tani rawa e na dua tale na ka na kena mataqali koya , e na masu duadua ga . ”
E ratou sa qai biuta na vanua koya ka lakova na loma ni vanua ko Kalili . E vinakata ko Jisu me kakua ni dua e kila ;
ka ni a vakatavulici rratou fiko na nona tisaipeli , ka kaya , “ E na soli yani na Luve ni Tamata ki na ligadra na tamata , ka ra na vakamatea ; ia ni sa mate , e na qai tu cake tale ni sa oti e tolu na siga ”
Ia e ratou a sega ga ni kila na i balebale ni vosa koya , ka ratou rere ni tarogi koya kina .
E ratou sa mani yaco sara ki Kapenaumi . Ia ni ratou sa curu ki vale sa qai tarogi rratou ko Jisu , ka kaya , “ A cava dou a veivosakitaka trko mai gaunisala ? ”
Ia e ratou a galu ga , ni ratou a veivosakitaka tiko mai gaunisala se ko cei e levu duadua vei Iratou .
Sa qai dabe ko Jisu ka kacivi iratou na lewe tinikarua , ka kaya vei rratou , “ Kevaka e dua e via liu , me kauti koya sobu sara ki ra , ka me nodra dauveiqaravi na tamata kece ga . ”
Sa qai kauta mai e dua na gone lailai , ka vakaturi koya e matadratou ; ia ni sa keveta , sa qai kaya vei iratou ,
“ O koya sa taleitaka e dua na gone lailai vakaoqo e na yacaqu sa taleitaki au , kei koya sa taleitaki au , sa sega ni taleitaki au ga , sa taleitaki koya tale ga sa talai au mai ”
Sa qai kaya vei Jisu ko Joni , “ Na i Vakavuvuli , keitou a raica e dua na tamata ni vakasavi tevoro tiko e na yacamuni , ka keitou mani tarovi koya , ka ni sega ni dua vei kedatou ko koya ”
Ia sa qai kaya ko Jisu , “ Dou kakua ni tarovi koya ; ni sega ni dua e cakava rawa e dua na cakacaka mana e na yacaqu me na qai vosacataki au tale .
Ni sa noda i to ko koya e sega ni noda meca .
Ni'u sa kaya vakaidina vei kemudou , o ira yadua e na solia vei kemudou e dua na bilo wai mo dou gunuva , ni dou sa i tokani i Karisito , e na sega ni yali vei ira na kedra i sau .
“ Na tamata yadua ga e vakavuna me cala e dua vei ira na lalai oqo ka ra sa vakabauti au , e na vinaka cake vua ke vakarubeci e domona e dua na vatu i qaqi levu , ka qai biu ki na loma ni wasaliwa .
Kevaka e vakacalai iko tiko na ligamu , muduka laivi ; e vinaka cake mo curu ki na bula ka liga dua ga , ka ca me tiko ruarua na ligamu ko qai lako ki eli , ki na buka e sega ni bokoci rawa ,
kei na vanua e sega ni mate kina na kedra ulo , ka sega ni bokoci kina na buka waqa . ]
Se kevaka e vakacalai iko tiko na yavamu , munduka laivi ; e vinaka cake mo curu ki na bula ka yava dua ga , ka ca me tiko ruarua na yavamu ko qai biu ki eli , [
na vanua e sega ni mate kina na kedra ulo , ka sega ni bokoci kina na buka waqa . ]
Se kevaka e vakacalai iko tiko na matamu , vecuka tani ; e vinaka cake mo curu mata dua ki na matanitu ni Kalou , ka ca me tiko ruarua na matamu ko qai biu ki eli ,
na vanua e na sega ni mate kina na kedra ulo , ka sega ni bokoci kina na buka waqa .
“ Ni na vakasavasavataki na tamata yadua e na buka waqa me vaka sa vakasavasavataki na i soro e na masima .
“ E ka vinaka na masima , ia ke sa seyavu na kena tuituina , dou na vakatuituinataka tale e na cava ? Mo dou tuituina tiko ga , ka veiyaloni tiko vakai kemudou ”

Sa mani cavutu mai kea ko Jisu ka lako ki na yasayasa vaka-Jutia ki na tai kadua ni Joritani . A ra sa baci soqoni vata tale yani vua na lewe vuqa , ka sa vakavulici Ira tale ko koya me vaka ga na nona i valavala .
Era sa qai lako vua e so na Farisi ka via vakatovolei koya , ka kaya , “ Sa tara li vua e dua na tagane me veisere kei na wafina ? ʼʼ
Sa qai sauma vei Ira ko koya , ka kaya , “ Na cava e a vakarota vei kemuni ko Mosese ? ”
Era sa qai kaya , “ E a vakadonuya ko Mosese vua na tagane me vola e dua na i vola ni veisere , ka qai vakatala na watina ”
Sa qai kaya vei rra ko Jisu , “ E a vola na i vakaro koya ko Mosese e na vuku ga ni nomuni yalo kaukauwa .
Ia mai na i vakatekivu , ʻ Sa buli rau na Kalou me dua na tagane ka dua na yalewa . ʼ
ʻ E na vuku ni ka oqo sa na biuti tamana krna kei finana na tagane ka kabita na wafina ,
ka rau sa na yaco me dua bauga . E rau sa sega gona kina ni lewe rua tiko , e rau sa dua bauga .
Na ka sa vauca vata na Kalou , me kakua ni tawasea na tamata ”
Ia ni ratou sa trko tale e vale e ratou sa qai tarogi koya tale na nona tisaipeli e na ka koya .
Sa qai kaya vei iratou ko koya , “ O koya sa sereka na watina ka la'ki vakawati tale kei na dua na yalewa , sa dauyalewa ka sa cala kina vei watina ;
ia kevaka sa sereka na watina na yalewa ka la'ki veiwafini kei na dua tale na tagane , sa dautagane ko koya ”
Era sa qai kauti ira yani e so na gone lalai vei Jisu e so na tamata me bau tarai ira ko koya , ia e ratou a qai karalaki ira ko iratou na tisaipeli .
Ia ni sa raica ko Jisu sa cudru sara , ka kaya vei iratou , “ Dou laivi ira na gone lalai me ra lako mai vei au ! Kakua ni tarovi ira ; ni sa nodra na matanitu ni Kalou ko ira era sa vaka oqo .
Au sa kaya vakaidina vei kemudou , ko koya yadua e sega ni ciqoma na matanitu ni Kalou me vaka e dua na gone lailai e na sega ni curu kina . ”
Sa qai keveti ira na gone ko koya , ka tabaki ira e ligana , ka vosa vakalougatataki ira .
Ia ni sa lako tiko ko koya e gaunisala , sa qai cici mai e dua na tamata ka mai tekiduru vua , ka tarogi koya , “ Na i Vakavuvuli vinaka , na cava e dodonu me'u cakava me'u taukena kina na bula tawa mudu ? ”
Sa qai kaya vua ko Jisu , “ Na cava ko vakatokai au kina me'u vinaka ? E sega tale e dua e vinaka , na Kalou duadua ga .
Ko sa kila na i vakaro : ʻ Kakua ni laba , kakua ni ia na veibutakoci , kakua ni butako , kakua ni veibeitaki vakailasu , kakua ni kocokoco , dokai rau na tamamu kei na tinamu ”
Ia sa qai kaya vua ko koya , “ Na i Vakavuvuli , na veika kece oqo au sa dau muria tiko mai na gauna ni noqu gone me yacova mai oqo ”
Ni sa vakaraici koya ko Jisu , sa lomana sara , ka sa kaya vua , “ Sa vo tiko vei iko e dua na ka ; mo la'ki volitaka na ka kece ga e tu vei iko , ka solia na kena i lavo vei ira na dravudravua , ko na qai vakaiyautaki mai lomalagi . Ia mo lako mai , ka muri au ”
Ia ni sa rogoca na vosa koya ko koya sa rarawa na matana ka sa lako e na lomabibi ; ni sa ka levu sara na nona i yau .
Sa qai rai wavoki vei iratou na nona tisaipeli ko Jisu , ka kaya , “ Sa dredre vei ira na vutuniyau me ra na curu ki na matanitu ni Kalou ! ”
E ratou sa kurabui na tisaipeli e na vuku ni nona vosa . Ia sa qai kaya tale vei iratou ko Jisu , “ Ragone , sa ka dredre dina me ra curu ki na matanitu ni Kalou ko ira era sa dau vakararavi ki na i yau .
Sa rawarawa cake vua na kameli me curuma na mata ni cula ka dredre vua na tamata vutuniyau me curu ki na matanitu ni Kalou ”
E ratou sa kurabui vakalevu sara , ka veikayaka vakai iratou , “ Ia ko cei ga e na qai vakabulai rawa ? ”
Sa qai rai vei iratou ko Jisu , ka kaya , “ Na ka oqo sa sega sara ga ni rawata na tamata , sa rawata na Kalou ; ni sa rawata na Kalou na ka kece ga . ”
Sa qai vosa ko Pita , ka kaya vua , “ Ni raica mada , oi keitou oqo keitou sa biuta na ka kece ga ka muri kemuni . ”
Sa qai kaya ko Jisu , “ Au sa kaya vakaidina vei kemudou , e sega ni dua e sa biuta na nona vale kei iratou na tacina se na tuakana se na ganena , se tinana se tamana , se ko iratou na luvena , se tiki ni qele , e na vukuqu kei na vuku ni tukutuku vinaka ,
me na sega ni saumi vua e na bula oqo . E na vakadrautaki vua na veivale , na tacina , na ganena , na tinana , na luvena , kei na tiki ni qele e so , kei na veivakacacani tale ga , ia e na gauna mai muri e na qai taukena na bula tawa mudu .
Ia e lewe vuqa vei rra na liu era na muri , kei ira na muri era na liu ”
E ratou sa mani ia yani e gaunisala e na nodratou i lakolako ki Jerusalemi , ka sa liu tiko vei iratou ko Jisu . E ratou a kidroa ka rere ni ratou sa muri voli . Sa qai kauti iratou vakatikitiki na lewe tinikarua ko koya , ka tukuna vei iratou na ka sa vakarau yaco vua .
A sa kaya , “ Raica , e datou sa lako cake tiko ki Jerusalemi ; ka na la'ki soli na Luve ni Tamata vei ira na bete levu , kei ira na qasenivuli ni lawa , ka ra na beitaki koya me vakamatei , ka soli koya vei ira na kai tani .
Era na vakalialiai koya ka kasiviti koya , ka vakanakuitataki koya ka vakamatea sara . Ia e na qai tu cake tale ni sa oti e tolu na siga . ”
E rau sa qai lako vei Jisu ko Jemesa kei Joni , ko i rau na luve i Sepeti , ka kaya vua , “ Na i Vakavuvuli , keirau gadreva mo ni vakayacora vei keirau na ka ga keirau kerea vei kemuni . ”
Sa qai kaya vei rau ko koya , “ Na cava ko drau vinakata me'u cakava vei kemudrau ? ”
E rau sa qai kaya , “ Ni solia vei keirau me keirau tiko e na nomuni serau , e dua e na ligamuni i matau , ka dua e na ligamuni i mawi ”
Sa qai kaya vei rau ko Jisu , “ Drau sa sega ni kila na ka drau sa kerea . Drau sa rawata li mo drau gunu e na bilo au na gunu kina , ka papitaisotaki e na papitaiso au na papitaisotaki kina ? ”
E rau sa qai kaya vua , “ Keirau rawata ” Sa qai kaya vei rau ko Jisu , “ Drau na gunu e na bilo au na gunu kina , ka papitaisotaki e na papitaiso au na papitaisotaki kina .
Ia me dua e tiko e na ligaqu i matau se ligaqu i mawi , e sega ni noqu me'u solia . Ni sa i koya na Kalou ka na solia na i tutu oqo vei ira sa vakarautaka ko koya me nodra . ”
Ni ratou sa rogoca na lewe tini , e ratou sa cudruvi rau sara ko Jemesa kei Joni .
Sa qai kacivi iratou ko Jisu ka kaya vei iratou , “ Dou kila ni ko ira era veiliutaki vei ira na veimatanitu tani era lewai ira sara tu ga na nodra tamata , ia ko ira na nodra turaga lelevu era dau vakacolasau vei ira .
Ia me kakua ni vaka kina vei kemudou . Ko koya e vinakata me veiliutaki vei kemudou me nomudou dauveiqaravi ,
kei koya vei kemudou e via turaga , me nomudou bobula .
Ni a sega ni lako mai na Luve ni Tamata me qaravi , ia me dau veiqaravi ga , ka me solia na nona bula me kedra i voli na lewe vuqa ”
E ratou sa qai yaco ki Jeriko . Ia ni ratou sa biuti Jerrko tale , ko Jisu kei rratou na nona tisaipeli , kei Ira tale ga na lewe vuqa , a dabe toka e yasa ni sala e dua na daukerekere mataboko ; a yacana ko Patimeo , na luve i Timeo .
Ni sa rogoca ko koya ni sa i Jisu na kai Nasareci , sa kaci ka kaya , " Jisu , na Luve i Tevita , ni lomani au mai ! ”
Era sa qai karalaki koya na lewe vuqa ka kaya vua me fiko lo , ia sa qai kaci vakadomoilevu cake ga ko koya , ka vaka “ Na luve i Tevita , ni lomani au mai ! ”
Sa tu vakadua ko Jisu , ka kaya , “ Dou kacivi koya mai ” Era sa mani kaciva na mataboko , ka kaya vua , “ Kua ni yalolailai , tu cake , sa kacivi Iko fiko mai ko koya ”
Sa qai biuta laivi na nona i ubi balavu , ka lade cake , ka lako sara vei Jisu .
Sa qai kaya vua ko Jisu , “ Na cava ko vinakata me'u cakava vei Iko ? ” A mani kaya na tamata mataboko vua , “ Kemuni na i Vakavuvuli , me'u rai rawa . ”
Sa qai kaya vua ko Jisu , “ Mo lako ga ; sa vakabulai iko na nomu vakabauta ” A sa rai rawa vakasauri na matana , ka mai muri Jisu sara yani e gaunisala .

Ia ni ratou sa toro voleka tiko yani ki Jerusalemi , volekati Pecifaki kei Pecani , e na Delana Veiolive , sa qai tala e rua vei iratou na nona tisaipeli ko Jisu ,
ka kaya vei rau , “ Drau lako ki na koro koya ; ni drau sa curu kina , drau na kunea sara e dua na luve ni asa e sa sega ni bau vodoki vakadua , ni vesu tu . Drau sereka ka kauta mai .
Ke dua e kaya vei kemudrau , ʻ Na cava ko drau cakava tiko kina na ka oqori ? ʼ Drau kaya , ʻ E via vakayagataka na Turaga , ka na qai vakasuka tale mai vakatotolo . ʼ ”
E rau sa mani lako sara ka kunea na luve ni asa ni tu e na gaunisala ka noka tu e na katuba ni dua na vale ; ka rau sa sereka sara .
E ratou a qai kaya mai ko iratou ka tu voli e kea , “ Na cava ko drau sereka kina na luve ni asa ? ”
E rau sa qai kaya vei iratou na ka e a kaya ko Jisu , ka ratou sa mani laivi rau me rau kauta na asa .
E rau sa qai kauta na asa vei Jisu , ka tevuka e delana na nodrau i sulu , ka sa vodo sara kina ko koya .
Era sa tevuka na nodra i sulu e na gaunisala e lewe vuqa , ka ra sa taya e so na taba ni kau e so tale ka veibiuyaka e na gaunisala .
Ia ko ira era liu tiko kei ira era muri , era sa kailavaka mai , “ Osana ! Sa kalougata ko koya sa lako mai e na yaca ni Turaga !
Me kalougata na matanitu i Tevita na noda qase sa lako tiko mai oqo ! Osana ki cake sara ! ”
Sa qai curu ki Jerusalemi ko Jisu , ka lako sara ki na Valenisoro . Ia ni sa oti na nona vakaraica voli na veika kece ga , sa yakavi mai na vanua . E ratou sa qai lako sara ki Pecani kei iratou na lewe tinikarua .
Ia ni ratou sa lesu tiko mai Pecani e na siga ka tarava , sa qai via kana ko Jisu .
Sa raica vakayawa yani e dua na vunilolo bulabula vinaka , ka mani lako sara yani me raica de vua tu . Ni sa yaco kina , e a sega ni kunea e dua na ka , na drauna wale ga , ka ni sega ni vula i lolo koya .
Sa qai kaya ki na vunilolo ko Jisu , “ Me kakua tale ni dua me kana lolo vei iko ka tawa mudu . ” E ratou a rogoca kece na ka oqo na nona tisaipeli .
Ia ni ratou sa yaco ki Jerusalemi , sa la'ki curu sara ki na Valenisoro ko Jisu . Sa qai tekivu vakasavi ira tani na veivoli tiko kina , ka vukica na nodra teveli na dauveisau i lavo kei na nodra i dabedabe na volitaki ruve ;
ka a sega ni vakatara e dua me colata e loma ni Valenisoro e dua na ka .
Sa qai vakavulici ira , ka kaya , “ E sega li ni volai tu e na i Vola Tabu , ʻ A noqu vale e na vakatokai me nodra vale ni masu na veimatanitu kece gaʼ ? Ia ko ni sa cakava ga me nodra qara na daubutako ”
Ia ni ra sa rogoca na ka oqo ko ira na bete levu kei ira na qasenivuli ni lawa era sa qai saga e dua na sala me ra vakamatei koya kina ni ra sa rerevaki koya , e na vuku ni nodra kurabuitaka na lewe vuqa na nona i vakavuvuli .
Ia ni sa yakavi mai e ratou sa qai biuta tale na koro ko Jisu kei iratou na nona tisaipeli .
E na mataka lailai ka tarava ni ratou sa lako tiko e na gaunisala , e ratou sa raica na vunilolo ni sa mate vakadua , me yaco sara ki wakana .
Sa qai nanuma ko Pita na nona vosa , ka kaya , “ Vakavuvuli , ni raica , sa mate na vunilolo ko ni a cudruva ! ”
Sa qai kaya vei iratou ko Jisu , “ Dou vakabauta na Kalou .
Au sa kaya vakaidina vei kemudou , ke dua e kaya ki na ulunivanua oqo , ʻ Mo toki tani ka biu ki wasawasa , ʼ ka vakabauta ni na yaco na ka e tukuna , ka sega tale ni vakatitiqa na lomana , e na vakayacori dina na ka e kaya .
Sa i koya gona au kaya kina vei kemudou ni ka kece ga dou kerea e na masu , ka vakabauta ni dou na rawata , dou na rawata dina ga .
Ni dou sa tu mo dou masu , dou vosota ka guilecava taumada na nodra ca era sa caka ca vei kemudou , e na qai bokoca tale ga kina na nomudou i valavala ca na Tamamudou mai lomalagi .
Ia kevaka dou sa sega ni vosota ka guilecava , e na sega tale ga ni bokoca na nomudou i valavala ca na Tamamudou mai lomalagi . ] ”
E ratou sa qai lesu tale ki Jerusalemi . Ia ni sa veilakoyaki voli e loma ni Valenisoro ko Jisu , era sa qai lako vua ko ira na bete levu , ko ira na qasenivuli ni lawa , kei ira na qase ,
ka ra tarogi koya ka kaya , “ Ko vakayacora tiko na veika oqo e na lewa mai vei ? Ko cei e a solia vei iko na kaukauwa mo cakava kina na veika oqo ? ”
Sa qai kaya vei ira ko koya , “ Au na tarogi kemuni e na dua na taro ; mo ni sauma mai vei au , ka'u na qai tukuna vei kemuni se na lewa mai vei au vakayacora tiko kina na veika oqo .
E vu mai vei na veipapitaisotaki i Joni , e vu mai lomalagi se vu mai vua na tamata ? Ni sauma mada mai ”
Era sa qai veileti vakai ira , ka kaya , “ Kevaka eda kaya , ʻ Mai lomalagi , ʼ e na qai kaya ko koya , ʻ Na cava ga ko ni sega ni vakabauti koya kina . ʼ
Ia keda kaya , ʻ Mai vua na tamata . . . ʼ ” ( Era a rerevaki ira na tamata , ka ni ra sa vakadinata ni a parofita dina ko Joni . )
Era sa qai kaya vei Jisu , “ Keimami sega ni kila ” Sa qai kaya vei ira ko Jisu , “ Au na sega tale ga ni tukuna vei kemuni se lako mai vei na lewa au vakayacora tiko kina na veika oqo ”


Sa qai vakatekivu me vosa vei ira ko koya e na vosa vakatautauvata : “ E a tea e dua na loga ni vaini e dua na tamata ka viribai wavokita , ka kelia e dua na i keli ni loba waini , ka tara na vale ni kena i vakatawa , ka lisitaka vei ira e so tale na dauteivaini ka sa qai lako ki na dua na vanua tani .
Ni sa yaco mai na gauna me tau kina na vaini sa tala sara ko koya e dua na dauveiqaravi vei ira na dauteivaini , me la'ki kauta mai e so na vaini .
Era sa qai tauri koya ka mokuta , ka vakatalai koya lesu wale tale .
Sa qai tala tale ko koya e dua na dauveiqaravi , ia era sa qai vakamavoataka na uluna , ka vakayacora vua na i tovo veivakamaduataki .
Sa qai tala tale e dua ko koya , ia era a vakamatea tale ga ka ra kitaka vakakina ki na lewe vuqa tale ; e so era mokuta ka so era vakamatea .
Sa qai vo ga vua e dua , oya , na luvena lomani . Sa qai talai koya duadua sara e muri vei ira , ka kaya , ʻ Era na doka na luvequ . ʼ
Ia era sa qai veikayaka vakai ira na dauteivaini ka vaka , ʻ Sa i koya oqo e na i sosomi kei tamana e muri . Me da vakamatea , me na qai noda na veika e na taukena . ʼ
Era sa qai tauri koya ka vakamatea , ka viritaka na yagona ki na taudaku ni veivaini .
“ Na cava beka e na cakava na i taukei ni loga ni vaini ? E na lako mai ka vakamatei ira na dauteivaini ka solia na loga ni vaini vei ira tale e so .
Ko ni sa sega li ni wilika na tiki ni Vola Tabu oqo ? ʻ Na vatu sara ga era a cata na matai sa qai yaco me i vakadei e na tutu ni vale .
Oqo na cakacaka ni Turaga , ka sa veivakurabuitaki e matada ! ʼ ”
Era sa qai via vesuki Jisu , ni ra sa kila rawa ni a tukuna ko koya na vosa vakatautauvata koya me baleti ira ; ia era sa rerevaki ira ga na lewe vuqa , ka ra sa mani biuti koya tu ga e kea ka lako .
Era sa qai tala vei Jisu e so na Farisi kei na so na i tokani i Eroti me ra coriti koya e na nona vosa .
Era sa lako ka kaya vua , “ Na i Vakavuvuli , keimami sa kila ni ko ni sa dau tukuna na ka dina , ko ni sega ni rerevaka e dua na tamata , ko ni sega ni kauwaitaka na i tutu vakatamata , ia ko ni sa dau vakatavuvulitaka ga na veika dina vakalou ; sa dodonu li vakalawa me saumi na i vakacavacava vua na Sisa , se sega ?
Me da sauma se me da kakua ni sauma ? ” Ia ni sa kila ko koya na nodra veivakaisini , sa qai kaya vei ira , “ A ko ni via veretaki au kina ? Kauta mai vei au e dua na i lavo siliva , me'u mai raica mada . ”
Era sa qai solia vua e dua na i lavo . Sa qai kaya vei ira ko koya , “ Na ulu i cei kei na yaca i cei e tabaki toka oqo ? ” Era sa kaya vua , “ A nona na Sisa . ”
Sa qai kaya vei ira ko Jisu , “ Ni solia vua na Sisa na veika sa nona na Sisa , vua tale ga na Kalou na veika sa nona na Kalou ” A ra sa kurabuitaki koya vakalevu .
Era sa qai lako vei Jisu na i tokani i Setoki , ko Ira era kaya ni sega na tu cake tale mai na mate , ka tarogi koya vaka oqo ,
“ Na i Vakavuvuli , e a vola tu vei keda ko Mosese ni kevaka sa mate na tuakana se tacina e dua na tagane , ka laiva tu mai na watina , ka sega na luvena , me qai taura na nona yada , me vakaluveni kina , me qai wili na gone vei koya sa mate .
E dua na mataveitacini tagane e ratou lewe vitu ; sa vakawati ko koya e qase duadua , ia sa mani mate ka sega na luvena .
Sa mani taura na nona yada ko koya ka tarava , ka sa mani mate tale ga , ka sega na luvena ; sa vaka tale ga kina vua na kena i katolu , kei Iratou na kena vo .
E a sega ni dua vei Iratou na lewe vitu me vakaluveni . Sa qai mate duadua sara e muri ko koya na yalewa .
Ni sa yaco na tu cake tale mai na mate , e na qai wati cei vei Iratou ko koya ? Ni ratou a sa vakawatitaki koya kece na lewe vitu . ”
Sa qai kaya vei rra ko Jisu , “ E sega li ni ka oqo ko ni cala krna ; ko ni sa lecava na i Vola Tabu , ka sega tale ga ni kila na kaukauwa ni Kalou ?
Ni ra sa na tu cake tale mai na mate era na sega tale ni vakawati , se vermusumusuki me ra vakawati , era sa na vaka ga na agilosi mai lomalagi .
Ia e na vuku ni nodra vakaturi cake tale na mate , ko ni sega li ni wilrka e na vosa i Mosese , e na i talanoa me baleta na kau ka a kama trko , na nona a kaya na Kalou vua , ʻ Oi au na Kalou i Eparaama , na Kalou i Aisake , kei na Kalou i Jekope . ʼ
O koya , e sega ni nodra Kalou na mate , e nodra Kalou ga na bula . Ko ni sa cala sara ga vakalevu ! ”
Sa qai lako mai e dua vei ira na qasenivuli ni lawa ka rogoca ni ra veileti tiko vakai ira ; ia ni sa rogoca na vinaka ni saumi taro nei Jisu , sa qai tarogi koya , “ Na i vakaro cava e bibi duadua vei ira kece na i vakaro ? ”
A sauma ko Jisu ka kaya , “ Sa i koya oqo sa bibi duadua , ʻ Rogoca , Isireli , na Turaga na noda Kalou , na Turaga sa dua bauga
ka mo lomana na Turaga na nomu Kalou e na lomamu taucoko , kei na yalomu taucoko , kei na nomu nanuma taucoko , kei na nomu kaukauwa taucoko . ʼ
Na kena i karua oqo , ʻ Mo lomana na kai nomu me vaka na nomu lomani iko vakai iko . ʼ Sa sega tale ni dua na i vakaro e bibi cake mai vei rau oqo . ”
Sa qai kaya vei Jisu na qasenivuli ni lawa , “ Sa donu oqori na i Vakavuvuli . Sa dina na nomu vosa , ni sa dua bauga na Kalou , ka sa sega tale ni dua me rau lewe rua kaya , sa i koya duadua ga ;
ka me da lomani koya e na lomada taucoko , kei na noda vakasama taucoko kei na noda kaukauwa taucoko , ka lomana na kai noda me vakataki keda . Sa bibi cake oqo mai na i soro kama taucoko kei na i soro kece ga ”
Ni sa raica ko Jisu na nona sauma vakavuku sa qai kaya vua , “ Ko sa sega ni yawa mai na matanitu ni Kalou . ” Ni sa oti koya , sa sega tale ni dua e doudou me taroga vua e dua na taro .
Ni sa veivakatavulici tiko ko Jisu e na Valenisoro , sa kaya , “ Era kainaka rawa ga vakacava na qasenivuli ni lawa ni luve i Tevita na Karisito ?
Ko Tevita mada ga vakai koya e a kaya e na kaukauwa ni Yalo Tabu , ʻ Sa kaya na Turaga ki vua na noqu Turaga , Mai dabe e na yasaqu i matau , me yacova ni'u sa vakafikori rra na nomu meca me ra i tutu ni yavamu . ʼ
Ni sa vakatoka vaka koya na Karisito ko Tevita me Turaga ; me qai luvena tale vakacava ? ” A ra sa marau na lewe vuqa ni ra vakarogoci Jisu .
E na nona veivakatavulici tiko , sa kaya kina vei ira , “ Ni qarauni kemuni mai vei ira na qasenivuli ni lawa , era dau vinakata na lako voli e na kote balavu , ka me ra kidavaki vakaturaga e na veivanua ni veivoli ,
na i dabedabe e cake e na valenilotu , kei na veitikotrko vakaturaga e na gauna ni kana magiti .
Era dau masu balavu e na nodra veivale na yada e ra rawata kina na nodra i yau . Na ka oqo e na bibi vakalevu sara kina na kedra i totogi ”
Ia ni sa dabe tiko ko Jisu taudonuya na kato ni lavo , sa vakaraici ira tiko na lewe vuqa ni ra la'ki biuta krna na nodra i solisoli . E ka levu na i lavo era solia e lewe vuqa na tamata vutuniyau .
Ia sa qai lako yani e dua na yada dravudravua , ka solia kina e rua na i lavo lalai sara , e rauta ni dua na sede .
Sa qai kacivi Iratou mai na nona tisaipeli ko Jisu , ka kaya vei iratou , “ Au sa kaya vakaidina vei kemudou , e levu cake na ka e solia na yada dravudravua koya mai na ka era solia na kena vo .
Ko ira kece koya era a soli ka mai na nodra vutuniyau , ia na marama koya , e na dela ni nona dravudravua , a solia na ka kece sara ga e tu vua , me bula kina . ”
Ia ni sa biuta mai na Valenisoro ko Jisu , sa kaya vua e dua vei iratou na nona tisaipeli , “ Na i Vakavuvuli , ni raica mada na lelevu ni vatu kei na lagilagi ni veivale oqo ! ”
Sa qai kaya vua ko Jisu , “ Ko sa raica na veivale lelevu oqo ? E na sega ni vo tale eke e so na vatu me veitaqataqai tu , era na talaraki sobu kece ga . ”
Ia ni sa dabe tiko ko Jisu mai na Delana Veiolive , ka taudonuya na Valenisoro , e ratou sa qai tarogi koya lo ko Pita kei Jemesa , kei Joni kei Adriu ka ratou kaya ,
“ Ni tukuna mada vei keitou e na yaco beka e naica na veika oqo , ka cava na kena i vakatakilakila ni ra sa vakarau yaco ? ”
Sa kaya vei iratou ko Jisu , “ Dou qarauna me kakua ni dua e vakacalai kemudou .
E lewe vuqa era na lako mai ka mai lasutaka na yacaqu ka kaya , ʻ Sa i au ga ko koya ! ' ka ra na vakacalai ira e lewe vuqa .
Ia ni dou sa rogoca na veivaluvaluti kei na i rogorogo ni valu , dou kakua ni kidroa ; sa dodonu me yaco mada na veika oqori , ia e sa bera ga na i vakataotioti .
Ni ra na veisaqasaqa na veivanua , ka ra veisaqasaqa na veimatanitu ; e na yaco na uneune e na veivanua e vuqa , e na yaco na dausiga ; ia oqo e sa qai i vakatekivu ga ni veika rarawa me vaka na nona mosi na yalewa sa taratara .
“ Ia ko i kemudou , dou qarauni kemudou vinaka ; ni ra na beitaki kemudou yani ki na mataveilewai e so , ka dou na vakanakuitataki e na veivalenilotu ; ka dou na kau e na matadra na kovana , kei ira na tui e na vukuqu , me kena i vakadinadina vei ira .
Ia sa dodonu me vunautaki mada e liu na i Tukutuku Vinaka e na veivanua kece ga .
Ni ra sa vesuki kemudou mo dou lewai , dou kakua ni leqataka na ka mo dou na kaya ; ia mo dou na qai kaya ga na ka kece ga e soli vei kemudou e na tiki ni gauna koya . Dou na sega ni vosa koi kemudou , ia e na vosa ga na Yalo Tabu .
Era na dui solia na tamata na tuakadra se tacidra me vakamatei ka na solia na luvena na tamana , ka ra na vorati ira na nodra i tubutubu ko ira na gone , ka soli ira me ra vakamatei .
Era na cati kemudou na tamata kece ga e na vuku ni yacaqu . Ia ko koya ga e vosota me yacova na i vakataotioti e na vakabulai .
“ Ia ni dou sa raica na ka vakasisila e vu ni veivakarusai ni sa tiko e na tikina tabu me vaka sa vosa kina ko Taniela na parofita ( me kila ko koya sa wilika na ka oqo ) , me ra dro sara ki na veidelana ko ira era tiko e Jutia ;
me kakua ni vakaoti gauna tale ko koya sa tiko e na dela ni nona vale , me la'ki kauta mai kina e dua na ka .
Me kakua ni lesu ko koya sa tiko e na vanua ni teitei me la'ki kauta mai na nona i sulu .
Sa na dua na gauna ca vei ira na yalewa bukete , kei ira ka sa vakasucu gone tiko na gauna koya !
Ia dou masulaka me kakua mada ga ni yaco na veika koya e na vula i liliwa .
Ni na vakadomobula cake sara na veika rarawa e na yaco e na gauna koya mai na veika e a sa sotava oti ko vuravura , me tekivu mai na gauna ka a bulia kina na Kalou me yacova na gauna oqo . E na sega tale ga ni yaco e muri e dua na ka me vaka kina .
Kevaka e qai sega ni vakalekalekataka na gauna koya na Turaga , e na sega ni dua na tamata me vakabulai . Ia sa vakalekalekataka ga na gauna ko ya ko koya e na vukudra na nona tamata digitaki .
“ Ia ke dua e kaya vei kemudou , ʻ Raica , oqo na Karisito ! ' se ʻ Raica , koya ko koya ! ' dou kakua ni vakabauta .
Ni ra na tubu mai na Karisito vakailasu , kei na parofita vakailasu , ka vakaraitaka mai na veivakatakilakila kei na veika veivakurabuitaki , me vakacalai ira na digitaki , kevaka e rawa .
Ia au sa tukuna rawa toka oqo vei kemudou na veika kece ga ! Dou qarauni kemudou vinaka .
“ Ia e na gauna koya , ni sa oti na veika rarawa oqori , e na qai vakabutobutotaki na matanisiga , ka sa na sega tale ga ni cila na vula ;
ka ra na qeqera mai na veikalokalo mai lomalagi , ka ra na vakayavalati na veika kaukauwa ni maliwa lala .
Era sa na qai raica na Luve ni Tamata ni sa lako mai e na o e na kaukauwa levu kei na i serau .
E na qai talai ira yani na agilosi ko koya me soqoni ira vata na digitaki mai na veimatanicagi e va , mai na i yalayala kei vuravura ka yacova na i yalayala kei lomalagi .
“ Dou vulica mada e dua na vosa vakatautauvata baleta na vunilolo : ni sa rovu mai na tabana , ka tubu mai na drauna , dou sa kila ni sa voleka na vula i katakata .
Me vaka kina , ni dou sa raica ni sa yaco na veika oqo , dou kila ni sa voleka mai ko koya , io sa tu sara ga e katuba .
Au sa kaya vakaidina vei kemudou , e na yaco mada e liu na veika kece koya ni bera ni takali yani na i tabatamata oqo .
E na takali ko lomalagi kei vuravura , ia na noqu vosa e na sega sara ni takali .
“ Ia e sega ni dua e kila na siga koya , se na kena gauna , era sega ni kila na agilosi mai lomalagi , se na Luvena ; sa kila duadua ga ko Tamaqu .
Dou qarauni kemudou vinaka , dou yadra tiko ka masu ; ni dou sa sega ni kila na kena gauna .
Sa vaka e dua na tamata e vakarau lako e na dua na i lakolako . Sa biuta tu mai na nona vale me ra vakatawa ko ira na nona tamata , ka solia tu na cakacaka me ra dui qarava . A sa vakarota na i vakatawa ni katuba me yadra tiko .
O koya gona mo dou yadra tiko , ni dou sega ni kila na gauna e na yaco mai kina na i taukei ni vale , e na yakavi , se e na lomaloma ni bogi , se e na tagi ni toa , se e na mataka lailai ;
de na lako vakasauri mai , ka kunei kemudou ni dou moce lutu tu .
Na ka au sa kaya vei kemudou , au sa kaya vei ira na tamata kece ga , ʻ Ni yadra tiko ! ʼ “
Sa vo tiko e rua na siga me yaco na Soqo ni Vakananumi ni Lakosivia kei na Madrai Sega ni Vakaivakatubu . Era sa saga tiko ko ira na bete levu kei ira na daunilawa me ra vesuki Jisu lo , ka vakamatea .
A ra sa kaya , “ Me da kakua ni cakava e na gauna ni soqo , de qai yaco kina e dua na tiko yavavala ”
E a tiko ko Jisu mai Pecani e na vale nei Saimoni na vukavuka ; ia e na gauna sa kana tiko kina , sa mani lako yani e dua na yalewa ka kauta voli yani e dua na tavaya waiwai boi vinaka , sau dredre ka caka mai na narita dina . Sa qai voroka ko koya na tavaya ka livia na waiwai ki na ulu i Jisu .
Ia era sa qai veikayaka e na cudru e so vei ira ka tiko e kea , “ Na cava e vakamaumautaki wale ga kina na waiwai oqo ?
E a rawa ni volitaki na waiwai oqo e na tolu na drau vakacaca na tiki ni siliva , ka qai soli na kena i lavo vei ira na dravudravua ” A ra sa vosa kudrukudrutaka sara vakalevu na yalewa koya .
Ia sa qai kaya ko Jisu , “ Laivi koya ga , a cava dou sagai koya kina ? Sa cakava vei au e dua na cakacaka vinaka ko koya .
Era na tiko vata ga kei kemuni e na veigauna kece ko ira na dravudravua , ka rawa ni ko ni caka vinaka vei ira e na gauna ko ni vinakata kina ; ia ko i au , au na sega ni tikotiko ga kei kemuni .
Sa cakava ko koya na ka sa rawata : sa lumuta rawa oqo na yagoqu ka me qai bulu .
Au sa kaya vakaidina vei kemudou , e na veivanua kece ga e na vunautaki kina na i tukutuku vinaka e na vuravura taucoko , e na tukuni kina na ka e a cakava na yalewa oqo , me kena i divi ”
Sa qai lako ko Jutasa Isikarioti , e dua vei iratou na lewe tinikarua , ki vei Ira na bete levu me la'ki bukiveretaki Jisu vei rra .
Ia ni ra sa rogoca era sa marau , ka yalataka me ra soli i lavo vua . Sa qai vakasaqara sara ko koya e dua na gauna vinaka me vakatakilai Jisu kina vei ira na nona meca .
E na i matai ni siga ni kana Madrai Sega ni Vakaivakatubu , na siga me ra vakamatea kina na lami ni kanavata ni Lakosivia , e ratou sa qai kaya vua na nona tisaipeli , “ Evei na vanua ko ni vinakata me keitou la'ki vakarautaka kina na kemuni magiti ni Lakosivia ? ”
Sa qai tala e lewe rua vei iratou na nona tisaipeli , ka kaya vei rau , “ Drau lako ki na koro ka drau na sota kaya e dua na tamata ka colata tiko e dua na saqa wai ; drau muri koya sara .
Ia na vale e na la'ki curu kina , drau kaya vua na i taukei ni vale , ʻ E kaya mai na i Vakavuvuli , Evei na tiki ni vale ni vulagi me keitou na vakayagataka kina na magiti ni Lakosivia kei iratou na noqu tisaipeli ? ʼ
E na qai vakaraitaka vei kemudrau e dua na tiki ni vale levu e cake , sa vakaiyaya ka vakarau tu . Drau vakarautaka kina na kedatou ”
E rau sa mani lako na tisaipeli , ka yaco ki na koro koya ka kunea na veika kece me vaka ga e a sa tukuna vei rau ko koya . E rau sa mani vakarautaka kina na magiti ni Lakosivia .
Ia ni sa yakavi mai , e ratou sa qai lako ko Jisu kei iratou na lewe tinikarua ki na vale koya .
Ni ratou sa kana tiko , sa qai kaya ko Jisu , “ Au sa kaya vakaidina vei kemudou , e dua vei kemudou e na vakaraitaki au vei ira na kequ meca , e dua ga e kana vata tiko oqo kei au ”
Sa rarawa sara na lomadratou , ka ratou dui kaya vakaveitaravi yani vua , “ Oi au beka ? ” , “ Oi au beka ? ”
Sa qai kaya vei iratou ko koya , “ E dua ga vei kemudou na lewe tinikarua , o koya sa tokoca vata kei au na kena madrai e na sedre .
Ni sa na lako ga na Luve ni Tamata me vaka sa volai tu e na vukuna , ia sa na vakadomobula na ka e na yaco vua sa vakaraitaki koya vei ira na nona meca ! E vinaka cake vua na tamata koya me a kakua ga ni sucu mai ! ”
Ia ni ratou sa kana tiko , sa qai taura na madrai ko Jisu ka masulaka , ka dovia , ka solia vei iratou na tisaipeli , ka kaya , “ Dou taura , ka kania ; oqo na yagoqu . ”
Sa qai taura na bilo , ia ni sa vakavinavinakataka oti sa qai solia vei iratou , ka ratou sa gunu kece sara kina .
Sa qai kaya vei iratou , “ Oqo na noqu dra ni veiyalayalati vou , sa liviraki e na vukudra na lewe vuqa .
Au sa kaya vakaidina vei kemudou , au na sega tale ni gunuva na vua ni vaini me yacova na siga au na gunuva tale kina e na matanitu ni Kalou ”
Ia ni ratou sa lagata oti e dua na sere , e ratou sa qai lako ki na Delana Veiolive .
Sa qai kaya vei iratou na tisaipeli ko Jisu , “ Dou na tarabe kece ko i kemudou e na vukuqu e na bogi e daidai , ni sa volai tu , ʻ Au na mokuta na i vakatawa ni sipi , ka ra na dui veiseyaki na sipi . ʼ
Ia ni'u sa na vakaturi cake tale , au sa na liu vei kedatou ki Kalili ”
Sa qai kaya vua ko Pita , “ Kevaka e ratou na biuti kemuni kece ko iratou oqo , oi au ga e na sega . ”
Sa qai kaya vua ko Jisu , “ Au sa kaya vakaidina vei iko , e na bogi ga e daidai , ni bera ni tagi vakarua na toa , ko sa na cakitaka vakatolu ni ko kilai au . ”
Sa qai kaya ko Pita e na yalo katakata , “ Ke daru mani mate vata sara ga , au na sega ga ni cakitaki kemuni ” E ratou a kaya kece vaka kina na tisaipeli .
E ratou sa qai lako kece sara ki na vanua e vakatokai ko Kecisemani ; ka sa kaya vei iratou na nona tisaipeli ko Jisu , “ Dou tiko e ke me'u sa tei masu mada ”
Sa qai kauti iratou ko Pita kei Jemesa kei Joni ko koya ka sa qai yacovi koya vakasauri mai na lomabibi kei na yaluma .
Sa qai kaya vei iratou ko koya , “ Sa rarawa vakalevu na yaloqu sa vovoleka sara me'u mate kina . Dou tiko ga e ke , ka vakatawa tiko . ”
Sa qai lako vakalailai ki liu ko koya ka la'ki tekiduru , ka masulaka de rawa me kakua ni sotava na gauna dredre koya .
A sa masu ka kaya , “ Tamaqu , sa rawarawa vei kemuni na veika kece ga ; ni kauta tani mada vei au na bilo ni rarawa oqo ; ia me kakua ni vaka na lomaqu ; me vakayacori ga na lomamuni . ”
Sa qai lesu tale ko koya ka raici iratou ni ratou sa moce tu . Sa qai kaya vei Pita , “ Saimoni , o a moce ? E sega beka ni rawa ni ko yadra tiko me dua ga na aua ?
Dou yadra tiko ka masu , mo dou kakua kina ni rawai e na vere . E dina ga sa gu na yalo , ia sa malumalumu na yago ”
Sa qai lako tale ko Jisu ka masu , ka cavuta tale na qaqa ni masu ga ka a cavuta e liu .
Ia ni sa lesu tale vei iratou ko koya , ka raica ni ratou sa moce tu , ni sa sivia na nodratou via moce . E ratou a sega ni kila se cava me ratou kaya vua .
Sa qai lako tale ko koya vei iratou e na i katolu ni gauna , ka kaya vei iratou , “ Dou se moce tiko ga ka vakacegu tiko ? Sa rauta mada ! Raica , sa yaco mai na kena gauna me soli yani kina na Luve ni Tamata ki na ligadra na tamata i valavala ca .
Dou tu , me datou lako ! Raica , sa voleka mai oqo ko koya ka bukiveretaki au . ”
Ni sa vosa tiko ga ko Jisu , sa lako sara ko Jutasa , e dua vei iratou na lewe tinikarua , kei na dua na i lala levu era vakaiseleiwau , ka vakaiwau . Era a talai mai vei ira na bete levu kei ira na daunilawa kei ira na qase .
E a sa solia tu na daubukivere e dua na i vakatakilakila vei ira , ni a kaya , “ O koya ga au na reguca , sa i koya sara ga koya ; dou tauri koya ka qarauna vakavinaka me kakua ni dro . ”
Ia ni sa yaco yani ko Jutasa , sa lako vakadodonu sara vei Jisu , ka kidavaki koya ka kaya , “ Vakavuvuli ! ” ka reguci koya sara .
Era sa qai tauri koya ka vesuka .
Ia sa qai ucuna na nona i seleiwau e dua vei iratou ka tu voleka e kea , ka taya laivi kina na daliga ni dua na tamata ni Bete Levu .
Sa qai kaya vei ira ko Jisu , “ Ko i au beka e dua na tamata daubutako ka dauvakacaca mo ni vakaiseleiwau ka vakaiwau tu mai kina e na nomuni mai vesuki au ?
Au a dau tiko vata voli ga kei kemuni e na veisiga e na Valenisoro , ka'u vakatavuvuli tiko , ia ko ni a sega ga ni vesuki au . Ia sa yaco ga na ka oqo me vakayacori kina na vosa ni Vola Tabu . ”
E ratou sa qai laivi koya kece na tisaipeli ka dro .
Ia e a muri koya tiko yani e dua na cauravou , ka ovici koya wale voli sara ga yani e na dua na i sulu lineni . Era sa qai via vesuki koya ko ira koya .
Ia , sa qai laiva tu mai na i tutuvi lineni ko koya ka dro luvawale yani .
Era sa qai kauti Jisu sara ki na i tikotiko ni Bete Levu , e na vanua era sa soqoni vata kece tiko yani kina ko ira na matabete e cake , kei ira na qase kei ira na daunilawa .
A muri vakayawa tiko ga yani ko Pita , ka yaco sara ki na loma ni bai ni Bete Levu ; ka la'ki dabe vata kei ira na yadra , ka tatalai e na buka .
Era sa qai vakasaqara ko ira na matabete e cake kei ira kece na lewe ni Bose Lawa e dua na cala me ra beitaki Jisu rawa kina me vakamatei ; ia era mani sega ga ni kunea rawa e dua na ka .
Era sa lewe vuqa era beitaki koya vakailasu , ia sa duidui na nodra i tukutuku .
E ratou sa tu cake e so na tamata ka beitaki koya vakailasu , ka ratou kaya ,
“ Keitou a rogoci koya ni kaya , ʻ Au na vakarusa na Valenisoro oqo ka caka e na liga , ka'u na tara e dua tale ka sega ni caka e na liga ni sa oti e tolu na siga . ʼ ”
E a duidui tale ga na nodratou i tukutuku .
Sa qai tu cake na Bete Levu e na kedra maliwa , ka tarogi Jisu ka kaya , “ E sega beka na ka mo kaya e na vuku ni ka era beitaki iko kina ko ira oqo ? ”
Ia e a galu tu ga ko koya , ka sega ni sauma . A tarogi koya tale na Bete Levu , ka kaya , “ Sa i iko li na Karisito , na Luve ni Kalou Cecere ? ”
Sa qai kaya ko Jisu , “ Io sa i au sara ga oqo ; ka ko ni na raica na Luve ni Tamata ni sa dabe tiko e na liga i matau i Koya na Kaukauwa , ka ni na lako tale ga mai e na o ni lomalagi ”
Sa qai dresulaka na nona i sulu na Bete Levu , ka kaya , “ Na i vakadinadina cava tale eda sa qara tiko ?
Ko ni sa rogoca ni sa vosa vakacacataka na Kalou ko koya . A cava ko ni sa lewa kina ? ” Era sa qai lomavata kece ni sa dodonu me mate .
Era sa qai kasiviti koya e so , ka ubia na matana , ka vakavacuki koya , ka kaya vua , “ Tukuna mada mai o cei soti e vacuki iko ! ” Era sa qai tauri koya tale ga na yadra ka sabalaka .
E a tiko ga e ra ko Pita e na rara ni loma ni bai , sa qai lako yani kina e dua na vada ni Bete Levu .
Ia ni sa raici Pita ni tatalai tiko , sa qai vakaraici koya vakavinaka sara , ka kaya , “ Ko iko tale ga oqo ko dau tiko vata kei Jisu na kai Nasareci ”
Ia sa qai cakitaka ko koya , ka kaya , “ A cava ko tukuna tiko mai oqori ? Au sega ni kila kina e dua na ka ! ” Sa qai lako vaka ki na matamata ko Pita ; ka sa tagi sara na toa .
A raici koya tale e kea na vada , ka tukuna vei ira ka tu voleka kina , ka kaya , “ Oqo e dua vei rratou ! ”
Ia sa qai cakitaka tale ko koya . Ia ni sega so ni dede , era sa kaya tale vei Pita ko ira ka tu voleka e kea , “ O iko dina sara ga e dua vei iratou , ni o iko kai Kalili ”
Sa qai bubului ko Pita ka kaya , “ Me totogitaki au mada ga na Kalou kevaka au lasu ; au sega ni kila na tamata ko ni tukuna tiko oqori ! ”
A sa tagi tale na toa . Sa qai nanuma sara ko Pita na vosa ka a kaya vua ko Jisu , “ Ni sa bera ni tagi vakarua na toa ko sa na cakitaki au vakatolu . ” A sa luluvu vakalevu na lomana ka tagi .
Ia ni sa kida na mataka era sa qai bose vata sara ko ira na matabete e cake , kei ira na qase kei ira na daunilawa kei ira kece na lewe ni Bose . Era sa qai vesuki Jisu e na sinucodo ka kauti koya tani mai kea ka soli koya vei Pailato .
Sa qai tarogi koya ko Pailato , ka kaya , “ O iko li na nodra tui na Jiu ? ” E a sauma vua ko koya , ka kaya , “ Ko sa kaya vaka kina . ”
Era sa qai beitaki koya ko ira na matabete e cake e na vuqa sara na ka .
Sa qai tarogi koya tale ko Pailato , ka kaya , “ E sega beka na ka ko kaya rawa e na levu ni ka era sa beitaki iko tiko kina ko ira oqo ? ”
Ia e a sega ga ni bau sauma ko Jisu ; ka sa kurabui kina ko Pailato .
Sa dau i vakarau ni Kovana me sereka e dua na kaivesu , na kena era kerea na lewe ui vanua , e na gauna ni soqo ni Vakananumi ni Lakosivia .
E a tiko e na valeniveivesu e na gauna koya e dua na tamata ka yacana ko Parapa , kei ira tale ga e so na tamata i valavala kaukauwa era a laba vata kaya e na gauna ni vakacaca .
Era sa qai lako cake na lewe vuqa ka vakatekivu cikevi Pailato me sereka vei ira e dua na kai vesu me vaka na kena i vakarau .
A qai sauma vei ira ko koya , ka kaya , “ Ko ni vinakata me'u sereka vei kemuni na nodra Tui na Jiu ? ”
Sa kila vinaka sara tu ko Pailato ni ra a soli Jisu yani vua ko ira na matabete e cake e na nodra vuvutaki koya .
Ia era a qai vakauqeti ira ga na lewe vuqa ko ira na matabete e cake me sereki Parapa ga vei ira ko koya ka kakua ko Jisu .
Sa qai kaya tale ko Pailato vei ira , “ Ia na cava ga me'u qai cakava vei koya ko ni sa vakatoka me nodra Tui na Jiu ? ”
Era sa qai sauma e na qoqolou , ka kaya , “ Vakota ki na kauveilatai ! ”
Sa qai kaya tale ko Pailato vei ira , “ E na vuku ni cava ? Na ca cava e a cakava ? ” Era sa qai qoqolou vakalevu cake ga kina , ka kaya , “ Vakota ki na kauveilatai ! ”
Ia ni sa vinakata ga ko Pailato me vakayalovinakataki ira na lewe vuqa , sa mani sereki Parapa krna vei ira . Sa qai vakanakuitataki Jisu ka soli koya yani me vakoti ki na kauveilatai .
Era sa qai kauti Jisu na sotia ki na loma ni bai ni kovana , ka ra sa soqoni vata kina na vo ni lewe ni mataivalu koya .
Era sa qai vakasulumi koya e na i sulu roka lokaloka , na roka ni sulu vakatui , ka ra talia e dua na i sala wavakavotona ka ra vakatokara vua .
E ra sa qai vakatekivu me ra kidavaki koya , ka kaya , “ Me bula balavu na nodra Tui na Jiu ! ”
Era sa qai warolaka na uluna e na dua na i kuita , ka ra vakasiviti koya , ka ra tekiduru ka cuva vua .
Ni sa oti na nodra vakalialiai koya , era sa qai luvata laivi mai vua na i sulu lokaloka , ka vakadarama vua na nona i sulu dina . Era sa qai kauti koya me vakoti ki na kauveilatai .
Ia ni ra sa lako tiko era sa sota sara kei na dua na tamata , a yacana ko Saimoni . E lako tiko mai loma ni vanua ko koya . E kai Kirini , ka tamadrau ko Alekisada kei Rufo . Era sa qai vakasaurarataki koya me colata na kauveilatai i Jisu .
Era sa qai kauti Jisu sara ki na vanua e vakatokai ko Kolikoca ( a kena i balebale na vanua ni qavokavoka ) .
Era sa qai solia vua na waini ka veiwaki tu kei na mura , koya na drega ni kau ka dau vakamalumalumutaka na vutu ni yago , ia sa bese ni gunuva ko koya .
Era sa qai vakoti koya na sotia ki na kauveilatai , ka ra vota na nona i sulu e na vakawirimadigi , me vakatau kina na tiki ni sulu e na dui nodra .
Sa ciwa na kaloko e na mataka e na gauna era vakoti koya kina e na kauveilatai .
A sa volai toka e cake na ka e beitaki kina , “ Na Nodra Tui Na Jiu ” .
Era sa vakota vata kaya e rua na daubutako , e dua e na yasana i matau , ka dua e na i mawi ; [
ka sa vakayacori kina na i Vola Tabu , ni sa kaya , “ Sa okati vata ko koya kei ira na tamata cala . ] ”
Era sa kuretaka na uludra e na nodra vakalialiai koya ko ira era veilakoyaki tiko e kea , ka kaya , “ O iko ! O iko ko a via vakarusa na Valenisoro ka tara tale e na tolu na siga ,
vakabulai iko mada , ka kevu sobu mai na kauveilatai ! ”
Era vakalialiai koya vaka kina ko ira na matabete e cake kei ira na daunilawa , ka ra veikayaka vakai ira , “ O koya e a dau vakabulai ira na tani , e sega mada ga ni vakabulai koya rawa !
Me kevu sobu mada mai na kauveilatai na Karisito , na nodra Tui na Isireli , me keimami raica ka vakabauta rawa . ” E rau a bau vosa vakacacataki koya tale ga ko i rau na rua e ratou lauvako vata e na kauveilatai .
Ni sa sigalevu tutu sa qai butobuto na vanua taucoko me yacova na tolu na kaloko e na yakavi .
E na tolu na kaloko e na yakavi , sa qai kaci ko Jisu e na domo levu , ka kaya , “ Ilai , Ilai , lama sapakacani ? ” E kena i balebale , “ Noqu Kalou , noqu Kalou , ko ni sa biuti au e na vuku ni cava ? ”
Era a rogoca e so vei ira ka tu cake tu e kea , ka ra kaya kina , “ Raica , sa kacivi Ilaija tiko ko koya . ”
Sa qai cici e dua ka tonisua e dua na vutovuto e na wai wiwi , ka vakacobara kina e dua na gasau , ka dulaka vua me gunuva , ka kaya , “ Laiva mada me da raica se na sobu mai ko Ilaija me kauti koya mai ki ra se sega . ”
Sa qai kaci e na domo levu ko Jisu , mai cavuka sara yani na nona i cegu .
A sa kasei rua na i lati ni Valenisoro , mai cake ka kauta ki ra .
Ni sa raica na turaganivalu ka tu donui koya na i vakarau ni nona mate , sa kaya , “ Sa Luve ni Kalou dina ga na tamata oqo ! ”
Era a rai tale tu ga mai vakayawa e so na yalewa ka ratou tiko e na kedra maliwa ko Salome kei Meri na yalewa ni Makitala , kei Meri na tinadrau ko Jemesa lailai kei Josese .
Ko iratou koya , e ratou e dau muri Jisu ka qaravi koya e na gauna e a sa tiko voli kina mai Kalili . Era a tiko tale ga e kea e lewe vuqa na yalewa era a lako vata mai kei Jisu ki Jerusalemi .
A sa yakavi mai na vanua . Ia me vaka ni siga tiko ni vakavakarau na siga koya , oya na siga ni sa bera na Siga ni Vakacecegu ;
sa mani lako kina vakadoudou vei Pailato ko Josefa , na kai Arimacea , ka la'ki kerea na yago i Jisu . Ko Josefa oqo e lewe ni Bose Lawa , ka tamata dokai , ka dau namaka tale tiko ga na yaco mai ni matanitu ni Kalou .
E a kidacala ko Pailato e na totolo ni mate i Jisu . Sa qai kaciva na turaganivalu ko koya , ka taroga vua se sa dede na nona mate se sega .
Ia ni sa qai kila mai vua na turaganivalu ni sa mate dina sara ko Jisu , sa qai vakadonuya vei Josefa me kauta na yagona .
E a sa volia oti tu ko Josefa e dua na i sole lineni . Sa qai la'ki kauta ki ra na yago i Jisu , ka solega e na i sulu lineni , ka la'ki vakotora e na dua na i bulubulu ka ta e na vatu . Sa qai vaqiqica kina e dua na vatu levu me sogota na gusu ni bulubulu .
E rau a raica tu ko Meri na yalewa ni Makitala , kei Meri na tina i Josese , na vanua e vakatori kina na yago i Jisu .
E na yakavi ni siga ka dua , ni sa oti na Siga ni Vakacecegu , e ratou sa qai voli waiwai vakaisaluwaki ko Meri na yalewa ni Makitala , kei Meri na tina i Jemesa , kei Salome , me ratou la'ki lumuta kina na yago i Jisu .
Ia e na mataka lailai e na siga ka tarava , ni se qai cabe na siga , e ratou sa lako sara ki na i bulubulu .
E ratou a veikayaka vakai iratou se ko cei mada e na vaqiqica tani na vatu mai na gusu ni bulubulu .
Ia ni ratou qai rai yani , ki na i bulubulu e ratou sa raica sara ni sa qiqi tani tu na vatu . ( Ia sa bau vatu levu dina sara ga na vatu koya . )
Ni ratou sa curu yani ki na i bulubulu , e ratou sa raica sara e dua na cauravou ni dabe toka e yasa i matau , ka vakaisulu balavu vulavula ; ka ratou sa kidroa vakalevu sara .
A qai kaya ko koya vei iratou , “ Dou kakua ni rere ; ko dou sa mai vakasaqarai Jisu li na kai Nasareci , ko koya ka a lauvako e na kauveilatai ? Sa sega e ke ko koya ; sa tu cake tale ; dou mai raica na vanua ka a vakotori kina !
Ia dou lako ka tukuna vei iratou na nona tisaipeli , kei Pita tale ga , ni sa liu ko koya ki Kalili ; dou na raici koya e kea , me vaka ga e sa tukuna tu vei kemudou . ”
E ratou sa qai curu ki tuba ka dro tani mai na i bulubulu ka ratou sa taqaya ka sautaninini . E ratou a sega ni kaya e dua na ka vua e dua na tamata e na levu ni nodratou rere .
[ Ni sa tu cake tale ko Jisu e na mataka caca e na i matai ni siga ni macawa , sa rairai taumada vei Meri na yalewa ni Makitala . Na yalewa koya e a vakasava tani mai vua ko Jisu e vitu na tevoro .
Sa qai lako ko koya ka tukuna vei ira na i tokani i Jisu era a tagi ka vakaloloku tiko .
Ia ni ra sa rogoca ni sa bula tale ko Jisu , ka ni a sa rairai oti vei Meri , era a sega ni vakadinata .
Ia ni sa oti koya , sa qai rairai tale ko Jisu vei rau e lewe rua vei ira na nona i tokani e na nodrau i lakolako ki loma ni vanua , ka sa dua tani tale kina na kena i rairai .
E rau sa qai lesu tale ka la'ki tukuna vei ira na kena vo ; ia era a sega ga ni vakabauti rau .
E muri , sa qai rairai vei iratou na lewe tinikadua ni ratou kana tiko ; ka qai vosataki iratou e na nodratou tawa vakabauta kei na kaukauwa ni lomadratou , ni ratou a sega ni vakabauti ira ka sa raici koya oti ni sa tu cake tale .
Sa qai kaya vei iratou , “ Dou lako ki vuravura taucoko ka vunautaka na i Tukutuku Vinaka ki vei ira na tamata kece ga .
O koya e vakabauta ka papitaisotaki e na vakabulai ; ia ko koya e sega ni vakabauta , e na vakarusai .
Ko ira na vakabauta , era na cakava na veicakacaka mana oqo ; era na vakasava tani na tevoro e na yacaqu ; era na vosataka na veivosa e so era a sega ni kila e liu ;
ia kevaka era taura na gata bati gaga , se gunuva e dua na wai gaga ka rawa kina na mate , e na sega ni vakacacani ira ; era na tarai ira tale ga na tauvimate ka vakabulai ira . ”
Ia ni sa vosa oti vei iratou , na Turaga ko Jisu , sa qai kau cake ki lomalagi , ka la'ki tiko sobu e na liga i matau ni Kalou .
E ratou sa qai lako na tisaipeli ka vunau e na veivanua kece ga , ka sa cakacaka vata tiko kei iratou na Turaga , ka vakadeitaka na nodratou vosa e na veicakacaka mana e vuqa . ]



Me vaka ni ra sa tovolea oti e lewe vuqa me ra vola na i tukutuku ni veika e a yaco vakaidina e na keda maliwa ,
me vaka na nodra vakadewataka mai vei keda ko ira era a raica e matadra ka ra dauqarava na vosa mai na i vakatekivu ,
sa rairai daumaka tale ga kina vei au , e na noqu sa vakatarotaroga matua sara na veika kece ga mai na i vakatekivu , me'u tuvana vakavinaka e na i vola vei kemuni Ceofilo , na turaga dokai ,
mo ni kila kina na dina ni veika ko ni sa vakatavulici kina .
E na gauna e tui tiko kina mai Jutia ko Eroti , e a tiko kina e dua na bete ko Sakaraia na yacana , e na matabete i Apaijia ; a watina e dua vei ira na kawa i Eroni , ka yacana ko Ilisapeci .
E rau dodonu ruarua e na mata ni Kalou ko i rau oqo , e rau dau muria na i vakaro kei na lawa kece ga ni Turaga , ka rau sega ni vakalewai rawa .
E sega na luvedrau , ni a yava ko Ilisapeci ka rau sa qase ruarua tale ga mai .
E na dua na gauna ni a cakacaka vakabete tiko e na mata ni Kalou ko Sakaraia , oya ni a vakaitavi kina na nona matabete ,
a mani donui koya e na vakawirimadigi me vaka na i vakarau vakabete , me curu ki na Valenisoro ni Turaga ka vakama na ka boi vinaka .
Ia ko ira na lewe vuqa era a masu tu ga e tautuba ni sa kama tiko na ka boi vinaka .
Sa qai rairai vua e dua na agilosi ni Turaga ni wavu tu e na yasa i matau ni cabocabo ni ka boi vinaka .
Ia ni sa raica ko Sakaraia sa kidroa , ka sa tuburi koya na rere .
Sa qai kaya vua na agilosi , “ Kakua ni rere , Sakaraia , ni sa rogoci na nomu masu ; ka na vakasucuma e dua na luvemu tagane ko Ilisapeci na watimu , ka mo na vakayacani koya me ko Joni .
Ko ne reki ka marau kina , e na lewe vuqa tale ga era na reki e na nona sucu .
Ni na dokai vakalevu ko koya e na mata ni Turaga , ka na sega ni gunuva na waini se yaqona kaukauwa , ia e na vakasinaiti e na Yalo Tabu , me tekivu sara mai na kete i tinana .
E na saumaka lesu ko koya e lewe vuqa vei ira na luve i Isireli ki vua na Turaga na nodra Kalou .
Ka na liu tiko e na mata ni Turaga e na yalo kei na kaukauwa i Ilaija , me vagolea na lomadra na qase ki vei ira na gone , kei ira na dautalaidredre ki na nodra vuku na yalododonu , me vakarautaka kina e dua na mata tamata me vakarau tu vua na Turaga . ”
Sa qai kaya vua na agilosi ko Sakaraia , “ Au na kila vakacava na ka oqo , ni'u sa qase , ka sa qase tale ga na watiqu ? ”
Sa qai sauma na agilosi ka kaya vua , “ Ko i au ko Keperieli , au sa dau tu me'u veiqaravi e na mata ni Kalou , ka'u sa talai mai me'u vosa vei iko ka tukuna vei iko na i tukutuku vinaka oqo .
Ia ko na galu tu mada ka sega ni vosa rawa me yacova na siga e na vakayacori kina na veika oqo , ni ko sega ni vakadinata na noqu vosa , ka ni na vakayacori ga e na kena gauna . ”
Era a waraki Sakaraia tiko na tamata , ka ra kurabui ni sa la'ki dede tiko ko koya e na loma ni Valenisoro .
Ia ni sa curu mai ki tautuba ko koya , sa sega ni vosa rawa vei ira , ka ra sa qai kila ni a raica ko koya e dua na raivotu e na Valenisoro . E a vakatabataba ga vei ira ko koya ni sa galu tu .
Ia ni sa oti na nona cakacaka vakabete , sa qai lako ki na nona vale .
Ni sa oti na veisiga koya sa qai kunekune na watina , ko Ilisapeci , ka sa vunitaki koya ka vula lima , ka kaya ,
“ Sa i koya oqo na cakacaka ni Turaga vei au , ni sa raici au e na mata loloma ko koya , me kauta laivi kina na vu ni noqu madua e na kedra maliwa na tamata ! ”
E na i kaono ni vula sa talai na agilosi ko Keperieli mai vua na Kalou , ki na dua na koro mai Kalili ko Nasareci na yacana ,
ki vua e dua na goneyalewa ka sa musuki tu vua e dua na tagane ko Josefa na yacana , e na mataqali i Tevita ; a yaca ni goneyalewa koya ko Meri .
Sa yaco yani vua na agilosi ka kidavaki koya , ka kaya , “ Mo reki mada , ko iko ko sa lomani vakalevu ! Sa tiko vata kei iko na Turaga ! Ko sa kalougata vakalevu ko iko mai vei ira kece ga na yalewa . ”
Sa kidroa ko koya e na vosa koya , ka vakasamataka e lomana se cava na i balebale ni veikidavaki vaka koya .
Sa qai kaya vua na agilosi , “ Kakua ni rere , Meri , ni sa lomani iko na Kalou .
Raica , ko na kunekune , ka vakasucuma e dua na gonetagane ; mo na vakayacani koya me ko Jisu .
E na ka levu ko koya , ka na vakatokai me Luve i Koya sa Cecere Sara ; ia na Turaga na Kalou e na solia vua na i tutu vakatui nei tamana ko Tevita .
E na tui tiko ko koya e na mataqali i Jekope ka sega ni mudu ; e na sega tale ga ni mudu na nona matanitu . ”
Sa qai kaya ko Meri vua na agilosi , “ E na yaco rawa vakacava na ka oqo , ni'u sa sega ni veiyacovi kei na dua na tagane ? ”
Sa qai sauma na agilosi ka kaya vua , “ E na lako sobu mai vei iko na Yalo Tabu , ka na vakarurugi iko na kaukauwa i Koya sa Cecere Sara , e na vakatokai kina me ka tabu , na Luve ni Kalou , ka na sucu mai vei iko .
Raica na wekamu ko Ilisapeci , ko koya sa vakatokai me yava , e sa kunekunetaka tiko e dua na gonetagane ni sa qase tu oqo , ka sa i kaono ni nona vula oqo .
Ni sa sega ni dredre vua na Kalou e dua na ka . ”
Sa qai kaya ko Meri , “ Ko i au na vada ni Turaga ; me yaco mada ga vei au me vaka na nomuni vosa . ” Sa qai biuti koya sara na agilosi .
Sa qai cavutu ko Meri e na gauna koya ka lako vakusakusa ki na dua na koro e na veidelana mai Jutia ;
ka la'ki curu ki na vale i Sakaraia ka veikidavaki kei Ilisapeci .
Ia ni sa rogoca na vosa ni veikidavaki i Meri ko Ilisapeci , sa yavala e ketena na gone , ka sa vakasinaiti ko Ilisapeci e na Yalo Tabu .
Sa qai tabalaka cake na domona , ka kaya , “ Ko sa kalougata vakalevu mai vei ira kece na yalewa , ka sa kalougata tale ga na lewe ni ketemu !
A cava au sa rui kalougata kina , me mai sikovi au kina na tina ni noqu Turaga ?
Kila ga , ni sa rorogo e daligaqu na nomu vosa ni veikidavaki , sa yavala e na reki na gone e ketequ .
Sa kalougata ko koya sa vakadinata ni na vakayacori dina ga na veika sa tukuna vua na Turaga . ”
Sa qai kaya ko Meri , “ Sa vakalagilagia na Turaga na yaloqu ,
ka sa reki na yaloqu vua na Kalou na noqu i Vakabula !
Ni sa nanuma na i tutu vakaloloma ni nona vada . Ka raica , me tekivu mai na gauna oqo era na kaya na veitabatamata kece ga ni'u sa kalougata ;
ni sa cakava vei au na veika lelevu ko koya sa qaqa . Ka sa yaca tabu na yacana .
Sa tu na nona lewa loloma vei ira sa rerevaki koya e na veitabatamata kece ga .
Sa dodoka na ligana kaukauwa , ka ra sa veiseyaki na viavialevu e na vakanananu ni yalodra .
Sa talaraki ira na kaukauwa mai na nodra i tikotiko vakatui , ka laveti ira cake na tamata lalai .
Sa vakamamautaki ira na viakana e na ka vinaka ; ka vakatalai ira wale na vutuniyau .
Sa vukei ira na nona tamata na Isireli , ni sa nanuma lesu na nona loloma ,
me vaka e a vosa kina vei ira na noda qase , vei Eparaama kei na nona kawa ka tawa mudu ! ”
A tiko vata kei Ilisapeci ko Meri ka rauta e vula tolu , ka sa qai lesu tale ki na nona vale .
Sa mani yaco na gauna me vakasucu kina ko Ilisapeci , ka a vakasucuma e dua na gonetagane .
Era sa mani rogoca ko ira era tiko voleka e kea kei ira na wekana ni sa lomani koya vakalevu na Turaga , ka ra sa qai reki vata kaya .
E na i kawalu ni siga era sa qai lako me ra ciliva na gone , ka ra a nanuma me rau sa veiyacani kei tamana ko Sakaraia .
Ia sa qai kaya ko tinana , “ Sega , me yacana ga ko Joni . ”
Era sa qai kaya vua , “ E sega ni dua na wekamu e vakayacani e yaca oqo . ”
Era sa qai vosa dusidusi me vaka na galu vei tamana se cava e vinakata ko koya me yacana .
Sa qai kerea ko koya e dua na papa ni volavola , ka vola kina , “ Na yacana ko Joni . ” A ra sa kurabui kece ga .
Sa qai sereki vakasauri na gusu i Sakaraia kei na yamena , ka sa qai vosa ka vakarokorokotaka na Kalou .
A ra sa rere kece ga ko ira , era tiko vakavolivoliti ira , ka sa veitalanoataki na veika oqo e loma ni vanua taucoko vaka-Jutia .
Ko ira kece era rogoca na veika oqo e ra sa tugana e lomadra , ka ra kaya , “ E na yaco beka me cava na gone oqo ? ” ni sa tiko vata kaya na kaukauwa ni Turaga .
Sa qai vakasinaiti e na Yalo Tabu ko Sakaraia na tamana , ka sa parofisai kaya ,
“ Me vakacaucautaki na Turaga na Kalou ni Isireli , ni sa mai sikovi ira ka vakabulai ira na nona tamata .
Ka sa vakatubura vei keda e dua na i vakabula kaukauwa , e na mataqali i Tevita na nona tamata .
Me vaka a vosataka ko koya e na gusudra na nona parofita e na gauna makawa sara ,
me da vakabulai mai na noda meca , kei na ligadra kece ga era cati keda .
Me vakayacora na yalo loloma vei ira na noda qase ka me nanuma tale ga na nona veiyalayalati tabu .
Na bubului ka a bubului kina ko koya vei Eparaama na tamada ,
me qisi keda , ni da sa vakabulai mai na ligadra na noda meca , me da qaravi koya ka sega ni rere ,
e na yalosavasava ga kei na i valavala dodonu e na matana e na veisiga kece ga ni noda bula .
“ Ia ko iko na gone , ko na vakatokai na parofita i Koya sa Cecere Sara . Ni ko na liu e na mata ni Turaga mo caramaka na nona sala ;
mo vakatakila vei ira na nona tamata na ka me ra vakabulai kina , ni sa bokoci na nodra i valavala ca .
E na yalo loloma ni noda Kalou , ka na kida mai kina vei keda na rarama mai cake ,
me vakararamataki ira na tiko e na butobuto kei na yaloyalo ni mate , ka vakauta na yavada ki na sala ni veisaututaki ”
A sa tubu cake na gone , ka yaco me yalomatua sara , ka sa dau tiko voli ga e na loma ni vanua lala me yacova na gauna sa qai vakaraitaki koya kina vei ira na Isireli .

E na gauna ko ya sa vakarota na tui ko Akusito me caka e dua na wili lewenivanua e na matanitu taucoko .
Oqo na i matai ni wili lewenivanua vaka oqo ka a vakayacori donuya na gauna e Kovana tiko kina mai Siria ko Kirinio .
Era a dui lako kece na tamata ki nodra koro me ra volai kina .
E a lako cake tale ga ko Josefa mai Kalili , mai na koro ko Nasareci , ki Jutia , ki na koro i Tevita , na yacana ko Peceliema ; ni rau mataqali vata kei Tevita , ka kawa mai vua .
E rau la'ki volai vata kei Meri , ko koya ka sa musuki tu vua me watina , ka sa bukete tiko .
E na gauna e rau tiko kina mai ke ya , sa mani yaco na siga me vakasucu kina .
Sa mani vakasucuma na nona ulumatua gone tagane , ka sa viviraki vua na i sulu ni gone ka vakadavora e na nodra i kanakana na manumanu ; ni sa sega na tiki ni bure ni vulagi e lala me ratou tiko kina .
E ratou a tiko voli e na vanua veico e na yasayasa ko ya e so na i vakatawa ni sipi , ka ratou veivuke vakatawa sipi tiko e na bogi .
Sa qai rairai vei iratou e dua na agilosi ni Turaga , ka cila vakavolivoliti iratou na i serau ni Turaga ; ka ratou sa rere vakalevu sara kina .
Sa qai kaya vei iratou na agilosi , ' Dou kakua ni rere , dou rogoca mada , au sa kauta tiko mai vei kemudou e dua na i tukutuku vinaka , ka ra na reki vakalevu kina ko ira kece ga na tamata ,
ni sa sucu vei kemuni edaidai , e na koro i Tevita , na i Vakabula , ko koya na Karisito , na Turaga !
Oqo na kena i vakatakilakila vei kemudou : dou na kunea na gone ni sa viviraki tu vua nai sulu ni gone , ka davo koto e na nodra i kanakana na manumanu . ”
E ratou qai kidacala ni sa rairai vata mai kei na agilosi ko ya e dua na i lala levu mai lomalagi , ka ra sa vakacaucautaka na Kalou , ka kaya ,
“ Sa nona na Kalou na lagilagi e na veiyasana cecere sara , ka sa veisaututaki rawa e vuravura ko ira sa vinakata ko koya . Sa lomani ko ira na tamata ! ”
Ia ni ra sa biuti iratou na agilosi , ka lesu tale ki lomalagi , e ratou sa qai veikayaka vakai iratou na i vakatawa ni sipi , “ Tou laki ki Peceliema , ka la'ki raica na veika sa qai yaco oqo , me vaka sa vakaraitaka oti vei kedatou na Turaga . ”
E ratou sa mani lako vakatotolo sara yani , ka kunei Meri kei Josefa kei na gone ni davo koto e na nodra i kanakana na manumanu .
Ia ni ratou sa raici koya , e ratou sa qai tukuna na vosa e a tukuni vei iratou me baleta na gone ko ya .
Era sa kurabui kece ga ko ira era sa rogoca na veika e ratou tukuna ko iratou na i vakatawa ni sipi .
A taura matua sara na ka kece ga ko ya ko Meri , ka vakananuma voli e lomana .
E ratou sa mani lesu tale na i vakatawa ni sipi , ka ratou sa vakarokorokotaka , ka vakacaucautaka na Kalou e na vuku ni veika kece ga e ratou a rogoca ka raica ; era a yaco kece me vaka e a tukuni vei iratou .
Ni sa oti na bogi walu me qai cilivi kina na gone , sa mani vakatokai me yacana ko Jisu , me vaka ga ka a vakatoka na agilosi ni sa bera ni kunekunetaki .
Ia ni sa oti na gauna ni vakasavasava-taki i tinana me vaka e tu e na Lawa i Mosese , e rau sa qai kauta na gone ki Jerusalemi me rau vakacabori koya vua na Turaga .
Me vaka ga e volai tu ena lawa ni Turaga , “ Ni gone tagane kece ga e sucu ulumatua , era na vakatabui me ra nona na Turaga . ”
Ia , me rau vakacabora tale ga na i soro me vaka na ka e kaya na lawa ni Turaga ko ya , “ me rua na soqe , se rua na luve ni ruve . ”
Ia e tiko voli mai Jerusalemi e na gauna ko ya e dua na tamata yalo dodonu ka lotu dina , a yacana ko Simione . Sa bula ka waraka wale tu ga ko koya na nodra vakacegui na Isireli , ka sa tiko vua na Yalo Tabu .
E a sa vakatakila oti vua na Yalo Tabu , ni bera ni mate e na raica mada na Karisito ni Turaga .
A sa vakauqeti koya na Yalo Tabu ka sa lako ki na Valenisoro , ia ni rau sa kauta kina na gone ko Jisu ko i rau na nona qase me caka vua na valavala ni Lawa ,
sa qai keveti cake e ligana ka vakavinavinaka vua na Kalou , ka kaya ,
“ Kemuni na Turaga , ni qai laiva na nomuni tamata me lako e na vakacegu me vaka na nomuni vosa .
Ni sa qai raica na mataqu na vu ni bula mai vei kemuni ,
o koya ko ni sa vakarautaka e matadra na tamata kece ga :
Na rarama me vakararamataki ira na veimatanitu tani , ka me nodra lagilagi na nomuni tamata na Isireli ! ”
Ia e rau sa kurabui ko tamana kei tinana ena vuku ni veika sa tukuni me baleti koya .
Sa qai vosa vakalougatataki rau ko Simione ka kaya vei Meri na tinana , “ Raica , na gone oqo sa lesi me ra tarabe kina ka vakaduri tale ga kina e lewe vuqa e Isireli . Sa na i vakatakilakila mai vua na Kalou ko koya ka ra na lewe vuqa era na vosa vakacacataka ,
me vakavotui kina na nanuma vuni ni lomadra . E na laubasikata tale ga na yalomu na i seleiwau . ”
E tiko tale ga e ke ya e na gauna ko ya e dua na parofita yalewa ; a yacana ko Ana , ka luve i Fanueli e na yavusa i Aseri . E a sa qase sara ko koya . A vakawati e na gauna ni nona gone yalewa donu , ka rau a tiko vata voli kei na watina me vitu na yabaki ,
ia oqo sa yada tu ka yabaki walusagavulukava . E sega ni dau lako tani mai na Valenisoro ko koya ni sa dau lotu , ka lolo ka masu e na siga kei na bogi .
E a baci cabe kina e na tiki ni gauna ga ko ya ka la'ki vakavinavinaka vua na Kalou , ka tukuni koya vei ira kece era waraka tiko na vakabulai nei Jerusalemi .
Ia ni rau sa qarava oti na veika kece me vaka e tu e na lawa ni Turaga , e ratou sa lesu tale ki Kalili , ki na nodratou koro ko Nasareci .
Saqai tubu cake na gone me levu ka kaukauwa mai ; sa sinai e na vuku , ka sa tu vua na loloma ni Kalou .
E rau dau lako na qase i Jisu e na veiyabaki ki Jerusalemi ki na Kanavata ni Lakosivia .
Ena gauna sa yabaki tinikarua kina ko koya , e ratou a lako ki Jerusalemi , me vaka ga na kena i vakarau .
Ia , ni sa oti na Kanavata me ratou sa lesu tale , e a mani tiko laivi ga na gone ko Jisu mai Jerusalemi , ka rau sega ni kila na nona qase .
Ia ni rau sa nanuma ga ni tiko ko koya e na dua na mata i lakolako ka ra lako vata tiko , e rau sa mani lako tu ga e na dua na siga ka bogi . E rau sa qai vakasaqarai koya vei ira na kai nodrau kei ira era veikilai kei rau ;
ia ni rau sa sega ni kunei koya , e rau sa qai lesu tale ki Jerusalemi ka la'ki vakasaqarai koya kina .
Ni sa oti e tolu na siga , e rau sa qai kunei koya , e na Valenisoro ni dabe tiko e na kedra maliwa na i vakavuvuli , ka vakarogoci ira tiko ka vakatarogi ira tale ga .
Era a kurabui ko ira kece era rogoci koya ena nona vuku kei na nona i sau ni taro .
Ni rau sa raici koya ko i rau na nona qase , e rau sa kurabui , ka sa kaya vua ko tinana , “ Na luvequ , a cava ko cakava kina vaka oqo vei keirau ? Raica , keirau sa vakasaqarai iko tiko kei tamamu ka keirau sa nuiqawaqawa vakalevu . ”
Sa qai kaya vei rau ko koya , “ Na cava ko drau vakasaqarai au kina ? Drau sega ni kila ni sa dodonu me'u tiko e na vale nei Tamaqu ? ”
Ia e rau a sega ni kila rawa na i balebale ni vosa e cavuta vei rau ko koya .
Sa qai lako sobu vata kei rau ko koya ka yaco ki Nasareci ; sa dau talairawarawa vei rau , ka sa maroroya e lomana na vosa kece ga ko ya ko tinana .
A sa tubu cake tiko ga me levu ko Jisu , ka sa toro cake tiko ga na nona vuku ; a sa vinakati koya vakalevu na Kalou ka vaka tale ga kina ko ira na tamata .

E na i katinikalima ni yabaki e a veiliutaki tiko kina na Tui ko Tiperiu , a kovana tiko mai Jutia ko Ponitio Pailato , ka i liuliu mai Kalili ko Eroti , ka i liuliu mai Ituria kei na vanua ko TIrakoniti ko Filipi na tacina , ka i liuliu mai Apilini ko Laisenia ,
donuya ni rau bete levu tiko ko Anasa kei Kaiafa , sa qai yaco na vosa ni Kalou vei Joni na luve i Sakaraia e na vanua lala .
Sa qai lako ko koya ki na veivanua taucoko e tiko volekata na Joritani , ka vunautaka voli me ra papitaiso ko ira sa veivutuni me bokoci kina na i valavala ca ,
me vaka sa volai tu e na i vola i Aisea na parofita , “ Na domona e dua sa kacikaci voli e na loma ni vanua lala : Ni caramaka na sala ni Turaga , cakava me dodonu na nona gaunisala .
E na bulutaki cake na veiqakilo kece ga , ka na talaraki sobu na veiulunivanua kei na veidelana kece ga . Ka na vakadodonutaki na veika veve , ka na vakalogalogavinakataki na veisala sukusukura ;
era na raica tale ga na veivakabulai ni Kalou na tamata kece ga . ”
Sa qai kaya kina ko Joni vei ira na lewe vuqa ka ra lako yani me papitaisotaki ira ko koya , “ Oi kemuni na kawa ni gata , ko cei sa qai vakasalataki kemuni mo ni dro tani mai na cudru sa bera tiko mai ?
Ni vakaraitaka na nomuni veivutuni , e na nomuni cakacaka ka kakua ni tekivu mo ni veikayaka vakai kemuni , ʻ Na tama i keimami ko Eparaama . ʼ Ni'u sa kaya vei kemuni , sa rawa vua na Kalou me vakatubura na luve i Eparaama mai na veivatu oqo .
Sa toka sara ga oqo na matau e na veivunikau ; ka sa tatalaki sobu tiko kina na kau kece ga era sega ni vuataka na vua vinaka , ka ra biu ki na bukawaqa ”
Era sa qai tarogi koya na lewe vuqa ka kaya , “ Ia na cava me keimami cakava ? ”
Sa qai sauma ka kaya vei ira , “ Ko koya e rua na nona sote me solia e dua vua e sega na nona ; ko koya e tu vua na kakana me kitaka vaka tale ga kina . ”
Era sa qai lako tale ga yani na daukumuna na i vakacavacava me ra papitaisotaki , ka ra kaya vua , “ Na i Vakavuvuli , na cava me keimami cakava ? ”
Sa qai kaya vei ira ko koya , “ Ni kakua ni taura na ka e levu cake mai na ka e vakaroti vei kemuni . ”
Ko ira tale ga na sotia era sa tarogi koya , ka kaya , “ Na cava me keimami cakava ? ” Sa qai kaya vei rra ko koya , “ Ni kakua ni taura vakaukauwa na i lavo mai vua e dua na tamata se beitaki koya vakailasu . Ni kakua tale ga ni didivaka na kemuni i sau ”
Sa tubu cake na nodra vakanuinui na tamata , ka ra vaqaqa e lomadra na ka e baleti Joni se sa i koya na Karisito se sega .
Sa qai vosa ko Joni ka kaya vei Ira kece ga . , “ Au papitaisotaki kemuni fiko e na wai , ia sa lako tiko mai ko koya e levu cake vei kerrau , ka sega mada ni rauti au me'u sereka na wa ni nona i vava . E na papitaisotaki kemuni ko koya e na Yalo Tabu kei na buka waqa .
Sa taura tu e ligana na nona i sivi ni sila , me samaka kina na nona buturara ni caka sila . E na binia vata na sila ke na nona lololo , ka na qai vakama na qana e na buka waqa e sega ni bokoci rawa . ”
A vunautaka na i Tukutuku Vrnaka ko Joni e na vuqa na sala , ka vakauqeti rra kina na tamata me ra veivutuni .
Ia ko Eroti , na i liuliu , o koya ka a vunauca ko Joni e na vuku i Erotiasa na wati Filipi na tacina , kei na vuku ni verka ca kece ga sa cakava oti ko koya ;
sa qai vakuria sara na nona ca e na nona biuti Joni ki na valeniveivesu .
Ni ra sa papitaisotaki na tamata , sa papitaisotaki tale ga ko Jisu . Ia ni sa masu trko ko koya sa qai wase rua na lomalagi ,
ka sa lako sobu mai vua na Yalo Tabu , me vaka na ruve , ka sa rogo mai e dua na domo mai lomalagi , ka vaka , “ Ko Iko na noqu Gone ni Toko ka'u sa dau vrnakati Iko vakalevu . ”
Ni sa tekivutaka na nona cakacaka ko Jisu , sa yabaki tolusagavulu , ka a kainaki voli ni ko koya e luve i Josefa , na luve i Ili ,
na luve i Macati , na luve i Livai , na luve i Meliki , na luve i Janai , na luve i Josefa ,
na luve i Mataceia , na luve i Emosi , na luve i Neumi , na luve i Esili , na luve i Nakai ,
na luve i Maaci , na luve i Mataceia , na luve i Semei , na luve i Josefa , na luve i Juta ,
na luve i Joanani , na luve i Risa , na luve i Serupepeli , na luve i Salacieli , na luve i Niri ,
na luve i Meliki , na luve i Ati , na luve i Kosami , na luve i Elimotama , na luve i Eri ,
na luve i Josua , na luve i Iliesa , na luve oi Jorima , na luve i Macati , na luve i Livai ,
na luve i Simione , na luve i Jutasa , na luve i Josefa , na luve i Jonami , na luve i Elaiakimi ,
na luve i Melea , na luve i Menani , na luve i Mataca , na luve i Necani , na luve i Tevita ,
na luve i Jese , na luve i Opeti , na luve i Poasa , na luve i Salimoni , na luve i Nasoni ,
na luve i Amenatave , na luve i Atamini , na luve i Erami , na luve i Eseroma , na luve i Veresi , na luve i Juta ,
na luve i Jekope , na luve i Aisake , na luve i Eparaama , na luve i Tera , na luve i Neori ,
na luve i Seruka , na luve i Rekau , na luve i Peleki , na luve i Eperi , na luve i Sela ,
na luve i Keinani , na luve i Arivakisati , na luve i Semi , na luve i Noa , na luve i Lemeki ,
na luve i Maciusela , na luve i Inoke , na luve i Jereti , na luve i Malelili , na luve i Kenana ,
na luve i Inosi , na luve i Seci , na luve i Atama , na luve ni Kalou .
Sa sinai tu ko Jisu e na Yalo Tabu ni sa lesu tale mai na Joritani . A sa vakauti koya na Yalo Tabu ki na loma ni vanua lala .
A sa veretaki koya na tevoro ka siga vasagavulu . A sega ni bau kania e dua na ka e na veisiga koya ko koya , ia ni sa oti sa qai viakana .
Sa qai kaya vua na tevoro , “ Kevaka ko sa Luve ni Kalou dina , mo kaya mada me vuki na vatu oqo me i buli madrai ”
Sa qai kaya vua ko Jisu , “ Sa volai tu , ʻ E na sega ni bula na tamata e na madrai duadua ga . ʼ ”
Sa qai kauti koya cake na tevoro ki na dua na vanua cecere ka vakaraitaka vua na veimatanitu kece ga e vuravura e na dua vata ga na tiki ni gauna .
Sa qai kaya vua na tevoro , “ Au na solia vei iko na lewa ni ka kece ga oqo kei na kedra lagilagi , ni ra sa soli oti tu vei au , ka'u sa dau volia vei ira yadua sa lomaqu me'u solia vei ira .
O koya gona kevaka ko na cuva ka vakarokoroko vei au , sa na nomu kece ga oqo . ”
Sa qai sauma ko Jisu ka kaya vua , “ Sa volai tu , ʻ Mo vakarokoroko vua na Turaga na nomu Kalou ka qaravi koya duadua ga . ʼ ”
Sa qai kauti koya ki Jerusalemi na tevoro ka vakaturi koya e na taba ni Valenisoro e cake sara , ka kaya vua , “ Kevaka ko sa Luve ni Kalou dina , mo rika sobu mada e ke ,
ni sa volai tu , ʻ E na vakaroti ira na nona agilosi ko koya e na vukumu me ra taqomaki iko . ʼ
Sa volai tale ʻ Era na tabei iko cake e na ligadra , de tavutu na yavamu e na dua na vatu . ʼ ”
Sa qai sauma ko Jisu ka kaya vua , “ Sa kainaki oti , ʻ Mo kakua ni temaka na Turaga na nomu Kalou . ʼ ”
Ia ni sa vakaotia na nona veitemaki kece ga na tevoro sa qai biuti koya me yacova e dua tale na kena gauna vinaka .
Sa mani lesu tale ko Jisu e na kaukauwa ni Yalo Tabu ki Kalili , ka sa rogovaki yani na kena i tukutuku ki na veivanua kece ka tu vakavolivolita .
A sa veivakatavulici e na nodra veivalenilotu , ka ra sa vakalagilagi koya kece ga .
Sa qai yaco ko Jisu ki Nasareci , e na koro ka a susugi kina , ka la'ki curu ki na valenilotu , me vaka sa dau nona i vakarau , e na vei Siga ni Vakacecegu . Sa mani tucake me wili vola ,
ka sa soli vua na i vola i Aisea na parofita . Sa qai tevuka na i vola vivigi ka kunea na tikina oqo :
“ Sa tu vei au na Yalo ni Turaga , ni sa lumuti au ko koya me'u vunautaka na i tukutuku vinaka vei ira na dravudravua . Sa talai au ko koya me'u vunautaka na veisereki vei ira na bobula kei na rai tale vei ira na mataboko , me'u vakalalagataki ira era sa buturaki tu ,
me'u vunautaka na gauna vinaka ni Turaga . ”
Sa qai viviga na i vola ka solia tale vua e dau maroroya , ka dabe sobu ; ka sa coba vakadua vua na matadra kece era tiko e valenilotu .
Sa qai kaya vei ira ko koya , “ Edaidai , sa vakayacori kina na tiki ni Vola Tabu oqo e na daligamuni . ”
Era a vakacaucautaki koya kece , ka ra kurabuitaka na vosa loloma e basika mai gusuna , ka ra kaya , “ E sega li ni ko koya oqo na luve i Josefa ? ”
Sa qai kaya vei ira ko koya , “ Io , ko ni na cavuta kina vei au na i vosavosa oqo , ʻ Vuniwai , mo vakabulai iko mada ; na veika kece keimami sa rogoca ni ko dau cakava mai Kapenaumi , cakava tale ga e na nomu vanua oqo ! ʼ ”
Sa kaya tale ko koya , “ Au sa kaya kina sara vei kemuni , e sega ni dua na parofita me vinakati e na nona vanua .
“ Ia me'u tukuna vakadodonu sara vei kemuni , era a lewe vuqa tu na yada e Isireli e na gauna i Ilaija , ni a sogo tu na lomalagi me sega kina ni tau na uca e na tolu na yabaki ka ono na vula , ka a dausiga vakalevu na vanua taucoko ;
ia e a sega ni talai ko Ilaija vua e dua vei ira , ki vua ga e dua na yada mai Sarifaci e na yasayasa vaka-Saitoni .
Era a lewe vuqa tale ga na vukavuka e Isireli e na gauna i Ilaisa na parofita , ia e sega ni dua vei ira e a bau vakasavasavataki , ko Neamani ga na kai Siria ”
Ia ni ra sa rogoca tiko na veika oqo ko ira kece e na valenilotu era sa cudru sara .
Era sa qai tucake mai ka dretaki koya ki na i bili ni koro , ka kauti koya cake ki na bati ni delana e tara toka kina na nodra koro me ra la'ki biligi koya sobu e na bari ni vatu .
Ia e a mani curu maliwai ira ga ko koya ka lako tani sara .
Sa qai gole sobu ko Jisu ki Kapenaumi , e dua na koro mai Kalili , ka vakatavuvuli kina e na Siga ni Vakacecegu ,
ka ra sa kurabui sara e na nona i vakavuvuli , ni sa vosa me vaka sa nona ga na lewa .
E a bau tiko tale ga e na valenilotu e dua na tamata e curumi koya tiko e dua na tevoro se yalo velavela . Sa qai kaila mai ko koya e na domo levu ka kaya ,
“ Oilei ! Jisu na kai Nasareci , na cava ko ni via cakava vei keimami ? Ko ni sa mai vakawabokotaki keimami li ? Au sa kilai kemuni , oi kemuni na nona Le Dua Yalosavasava na Kalou ! ”
Ia sa qai karaci koya ko Jisu ka kaya , “ Galu ! Biuti koya ! ” Ia ni sa bitalaki koya oti na tevoro e na kedra maliwa , sa qai biuti koya , ia e a sega ga ni vakamavoataki koya . Era sa qoroqoro kece ga ka veivosakitaka vakai ira ka kaya .
“ A kaukauwa cava beka e tiko e na vosa ni tamata oqo ? Ni a vakatalai ira ga na yalo velavela e na nona lewa kei na nona sau , ka ra a lako tani sara ! ”
Sa qai kuruvaki na kena i rogorogo ki na veiyasana kece ga e vakavolivolita na vanua koya .
Sa tucake ka biuta na valenilotu ko koya ka la'ki curu ki na vale i Saimoni . E a tauvi katakata sara tiko vakaukauwa na tina i wati Saimoni , ka ratou sa mani tukuna vua .
Sa qai la'ki tu e fikina ko Jisu , ka vakatala laivi na katakata , ka sa mani takali sara vua . Sa tucake sara ko koya ka qaravi iratou .
Ia ni sa la'ki dromu tiko na siga , era sa qai lako yani vua na tamata ka kauti ira yani na dui wekadra ka tauvi ira tu na veimataqali mate e vuqa ; a sa tarai ira yadudua ko koya ka vakabulai ira .
Era sa lako tani tale ga na tevoro mai vei ira e lewe vuqa , ka ra a qoqolou ka kaya , “ Sa i kemuni ga na Luve ni Kalou ! ” Ia sa qai karaci ira ko koya , ka sega ni laivi ira me ra vosa , ni ra sa kila ni sa Karisito ko koya .
Ia ni sa kida na mataka , sa lako ko koya ki na dua na vanua lala . Era sa qai vakasaqarai koya ko ira na tamata , ka ra mani yaco sara vua , ka via tarovi koya me kakua ni laivi ira .
Ia sa mani kaya vei ira ko koya , “ E dodonu me'u vunautaka tale ga na i tukutuku vinaka ni matanitu ni Kalou e na veikoro tale e so , ni sa i koya oqo na i naki ni noqu talai mai ”
A sa vunau voli ko koya e na veivalenilotu e Jutia .
E na dua na gauna e a tueake tu ko Jisu e na bati ni drano ko Kenisereti . Era sa qai sosovi koya yani na tamata me rogoca na vosa ni Kalou .
Sa qai raica ko koya e rua na waqa ni rau kele koto , voleka e na bati ni drano ; ia e ratou yali kina na gonedau ni ratou se la'ki vuya tiko na nodratou lawa .
Sa mani vodoka e dua na waqa ko koya , na nei Saimoni , ka kerei koya me tosoya vakalailai ki wai . Sa qai tiko sobu ko Jisu ka vakatavulici ira na lewe vuqa .
Ni sa tinia na nona vosa sa qai kaya vei Saimoni , “ Sudra yani ki na wai titobu ka vakasobura na nomudou lawa me rawa e so na ika . ”
Sa qai kaya vua ko Saimoni , “ Turaga , keitou a sasaga tiko e na bogi taucoko ko sega na ka e rawa ! Ia e na vuku ga ni nomuni vosa , au sa na vakasobura kina na lawa ”
Ia ni ratou sa kitaka vaka kina , sa ka levu sara na ika e ratou sa tagava mai ; ka sa tekivu me bote na nodratou lawa .
E ratou sa qai yalovi iratou na nodratou i tokani e na waqa kadua me ratou la'ki vukei iratou . E ratou sa qai lako ko iratou koya , ka vakasinaita ruarua na waqa , me yacova ni rau sa voleka ni luvu .
Ia ni sa raica ko Saimoni Pita na ka oqo , sa cuva sobu e na yava i Jisu , ka kaya , “ Mo ni lako tani vei au , Turaga , ni'u sa tamata i valavala ca ! ”
Ni sa kurabui ko koya kei iratou kece e ratou tiko vata kaya , e na vuku ni qele ni ika vakaitamera e ratou sa rawata .
Sa vaka tale ga kina vei Jemesa kei Joni , ko i rau na luve i Sepeti , ka rau i tokani i Saimoni . A sa kaya ko Jisu vei Saimoni , “ Kakua ni rere , me tekivu oqo ko sa na dau qolivi ira na tamata . ”
Ia ni ratou sa kauta rawa ga na waqa ruarua ki vanua , e ratou sa biuta sara na ka kece ga ka muri koya .
E na dua na gauna e a tiko voli ko Jisu e na dua na koro ; e a tiko tale ga e kea e dua na tamata e robota tu na yagona na vukavuka . Ni sa raici Jisu ko koya , sa qai cuva vakatoboicu ka masuti koya , ka kaya , “ Turaga , kevaka ko ni sa vinakata sa rawa mo ni vakasavasavataki au ! ”
Sa qai dodoka na ligana ko Jisu ka tarai koya , ka kaya , “ Au sa vinakata ! Mo savasava mai ! ” Sa mani takali sara mai vua na vukavuka .
Sa qai vakarota vua ko koya me kakua ni tukuna vua e dua , “ ia mo la'ki vakaraitaki iko ga vua na bete , ka vakacabora na nomu i soro mo vakasavasavataki kina , me vaka e vakarota ko Mosese , me i vakadinadina vei ira na tamata . ”
Ia sa qai kuruvaki vakalevu sara kina na kena i rogorogo , ka ra lewe vuqa sara era soqo vata vua me ra vakarogoci koya , ka vakabulai tale ga mai na kedra mate .
Sa dau lako ko koya ki na vanua lala , ka masu kina .
E na dua na siga ni a vakatavuvuli tiko ko Jisu , era a dabe tale tiko ga kina e so na Farisi kei na qasenivuli ni lawa , ka ra cavutu mai na veikoro kece mai Kalili kei Jutia kei Jerusalemi . A sa tu vua na kaukauwa ni Turaga me veivakabulai kina .
E ratou sa qai lako yani e so na tamata , ka ratou colata tiko yani e na i mocemoce e dua na tamata tauvi paralasi . E ratou a saga me ratou kauti koya sara ki loma , ka vakadavora e na mata i Jisu .
Ia ni ratou sa sega ni kunea rawa e dua na sala ki loma e na vukudra na lewe vuqa , e ratou sa qai cabe ki na dela ni vale . Ia ni ratou sa kilica laivi e so na vatu buli ka caka tu kina na dela ni vale , e ratou sa qai tukuca sobu na tauvimate e na nona i mocemoce ka tauca e na mata i Jisu .
Ni sa raica na nodratou vakabauta ko Jisu , sa qai kaya , “ Na wekaqu , sa bokoci na nomu i valavala ca . ”
Era a tekivu vaqaqa e lomadra ko ira na daunilawa kei ira na Farisi ka ra kaya , ʻ O cei e mai vosa vakacacataka tiko oqo na Kalou ? E sega tale ni dua e rawa ni bokoca na i valavala ca , na Kalou duadua ga ! ”
Ia ni sa kila ko Jisu na nodra vakanananu , sa qai sauma , ka kaya vei ira , “ Na cava ko ni vaqaqa tiko kina e lomamuni na ka oqo ?
E vei e rawarawa cake , me kainaki , ʻ Sa bokoci na nomu i valavala ca , ʼ se me tukuni , ʻ Tu cake , ka lakoʼ ?
Ia mo ni kila rawa kina ni sa tu na kaukauwa vua na Luve ni Tamata e vuravura me bokoca na i valavala ca . ” Sa qai kaya ko koya vua e tauvi paralasi , “ Au sa kaya vei iko , tucake taura na nomu i mocemoce , ka lako ki nomudou . ”
E a tucake sara ko koya e matadra , ka taura na ka e a davo koto kina , ka lako sara ki na nona vale , ka vakalagilagia tiko na Kalou .
Era sa qoroqoro kece ga , ka ra vakalagilagia na Kalou ; ka sa curumi ira tale ga na rere ka ra kaya , “ Sa veivakurabuitaki dina na ka eda raica edaidai ! ”
Ni oti koya sa lako sara ko Jisu ka kunea e dua na daukumuni i vakacavacava , na yacana ko Livai . A dabe toka ko koya e na vale ni kumuni i vakacavacava , ka sa kaya vua ko Jisu , “ Muri au mai ! ”
Sa qai biuta sara na ka kece ga ko koya , ka cavutu ka muri koya .
Sa qai cakava e dua na magiti levu ko Livai e na nona vale , ka ra lewe vuqa na daukumuni i vakacavacava kei ira tale e so era tiko kina me ra kana .
Ia era sa qai vosa kudrukudrutaki iratou na tisaipeli ko ira na Farisi kei ira na nodra daunilawa , ka ra kaya , “ A cava ko dou kana ka gunu vata kina kei ira na daukumuni i vakacavacava kei ira na tamata i valavala ca ? ”
Sa qai sauma ko Jisu ka kaya vei ira , “ E sega ni yaga na vuniwai vei ira na bula vinaka , vei ira ga na tauvimate ;
au sega ni lako mai me'u kacivi ira na yalododonu me ra veivutuni , ko ira ga na i valavala ca , me ra veivutuni . ”
Era sa qai kaya vei Jisu e so na tamata , “ Era dau lolo ka masu vakavuqa ko ira na tisaipeli i Joni , kei na nodra tisaipeli tale ga na Farisi , ia na nomuni e ratou dau kana ga ka gunu . ”
Sa qai kaya ko Jisu vei ira , “ E rawa li mo dou lewa me ra lolo na weka ni tagane vou e na gauna e tiko voli kina kei ira na tagane vou ?
Ia e na yaco mai na gauna e na kau tani kina mai vei ira na tagane vou , era na qai lolo e na gauna koya . ”
Sa qai tukuna tale vei ira e dua na vosa vakatautauvata : “ E sega ni dua e dresuka mai e dua na tikina mai na i sulu vou me mai botana kina e dua na i sulu madra ; ke caka vaka kina , e na kadresu wale ga na ka vou , ka na sega ni rau sota na tikina vou kei na ka makawa .
E sega tale ga ni dua me vakataloca na waini vou , ki na tavaya kuli ni manumanu madra ; ke kitaka vaka kina , e na vakacabotetaka na tavaya na waini vou , ka na tasova na waini , ka na vakacacani tale ga na tavaya .
Ia sa dodonu ga me vakataloci na waini vou ki na tavaya vou .
E sega ni dua na tamata me sa gunuva oti na waini makawa me qai vinakata tale na waini vou ; ni na kaya ko koya , ʻ E daumaka cake ga na ka makawa . ”
E na dua na Siga ni Vakacecegu ni a lako kosova tiko na veiloga ni sila ko Jisu , e ratou a qai doloka e so na sola ni sila na nona tisaipeli , ka qilia e ligadratou ka kania .
Era sa qai kaya kina e so na Farisi , “ Na cava ko dou cakava kina na ka e sega ni tara me caka e na Siga ni Vakacecegu ? ”
A qai sauma ko Jisu ka kaya vei ira , “ Ko ni a sega beka ni wilika na ka e a cakava ko Tevita ni sa via kana , ko koya kei iratou na tiko vata kaya ?
E a curu ko koya ki na vale ni Kalou , ka taura ka kania na madrai tabu ( na ka e sega ni vakatarai me kania e dua , ka sega ni bete ) , ka solia tale ga vei ira era lako vata tiko .
Sa qai kaya tale ga vei ira ko koya , “ Sa Turaga tale ga ni Siga ni Vakacecegu na Luve ni Tamata . ”
E na dua tale na Siga ni Vakacecegu e a curu ki na valenilotu ko Jisu ka vakatavuvuli kina . E a tiko kina e dua na tamata sa mate tu na ligana i matau .
Era sa qai vakaraici koya na daunilawa kei ira na Farisi , se na veivakabulai e na Siga ni Vakacecegu se sega , me rawa ni ra kunea kina e dua na ka me ra beitaki koya kina .
Ia sa kila na nodra vakanananu ko koya , sa qai kaya vua na tamata liga mate , “ Tu cake , mai tu e loma donu ” Sa qai tucake sara ko koya ka la'ki wavu tu e kea .
Sa qai kaya vei ira ko Jisu , “ Au tarogi kemuni mada : sa tara beka me caka na ka vinaka e na Siga ni Vakacecegu se na ka ca , na veivakabulai se na veivakamatei ? ”
Sa qai vakawadravi ira wavoki kece ga ko koya , ka kaya vua na tamata tauvimate , “ Dodoka mai na ligamu . ” A sa kitaka vaka kina ko koya ka sa vakabulai sara na ligana .
Ia era sa qai cudru vakalevu sara , ka ra veivosaki vakai ira se cava me ra cakava vei Jisu .
E na dua na gauna koya e a lako cake kina ko Jisu ki na ulunivanua me la'ki masu , ka a masu tiko vua na Kalou e na bogi taucoko ka la'ki siga vaka .
Ia ni sa siga na vanua , sa qai kacivi ira vata vua na nona tisaipeli , ka sa digitaka mai vei ira e lewe tinikarua , ka vakatokai iratou me ratou i apositolo :
ko Saimoni ko koya ka a vakayacana me ko Pita , kei Adriu na tacina , ko Jemesa kei Joni , ko Filipi , kei Pacolomiu ,
ko Maciu kei Tomasi , kei Jemesa na luve i Alifio , kei Saimoni sa vakatokai na Gugumatua ,
kei Jutasa na luve i Jemesa , kei Jutasa Isikarioti , ka koya ka a qai bukiveretaki koya .
Sa qai lako vata sobu ko Jisu kei iratou na nona apositolo kei na dua na i wase levu ni nona tisaipeli ; ka la'ki tu e na dua na vanua buca . Era a lewe vuqa sara na tamata mai Jutia taucoko kei Jerusalemi , kei na baravi kei Taia kei Saitoni era lako yani kina me ra rogoci koya , ka vakabulai tale ga mai na kedra mate .
Ko ira tale ga era dau vakaleqai mai vei ira na yalo velavela era sa vakabulai .
Era a saga kece ga na lewe vuqa me ra tarai koya , ka ni sa taka tiko mai vua na kaukauwa mana ka ra sa vakabulai kece kina .
Sa qai rai vei ira na nona tisaipeli ko Jisu ka kaya : “ Ko ni sa kalougata na dravudravua , ni sa nomudou na matanitu ni Kalou .
“ Ko ni sa kalougata na viakana tiko edaidai , ni ko ni na vakamamautaki . “ Ko ni sa kalougata na tagi tiko edaidai , ni ko ni na dredre .
“ Ko ni sa kalougata ni ra cati kemuni na tamata , ni ra wasei kemuni tani mai na nodra i soqosoqo , ka vakasewasewani kemudou ka vakarogocataka na yacamudou e na vuku ni Luve ni Tamata !
Mo ni reki e na siga koya ka rika e na marau ; ni sa ka levu na kena i sau vei kemuni mai lomalagi ; ni ra a kitaka vaka kina na nodra qase vei ira na parofita .
“ Ia ko ni sa kalouca na vutuniyau , ni ko ni sa taura oti tu na veika ni nomudou vakacegu .
“ Ni ko ni sa kalouca na sa mamau tu edaidai , ni ko ni na qai viakana ga . “ Ni ko ni sa kalouca na dredre tiko e daidai , ni ko ni na rarawa ka tagi .
“ Ni ko ni sa kalouca ni ra vosavakavinakataki kemuni na tamata kece ga , ka ni ra a kitaka vaka kina na nodra qase vei ira na parofita vakailasu .
“ Ia au sa kaya vei kemuni na vakarorogo tiko , lomani ira na nomuni meca , caka vinaka vei ira era cati kemuni ;
vosa vinaka vei ira era vosacataki kemuni , ka masulaki ira era vakacacani kemuni .
Ni sa sabica na balumu e dua , vagolea tale ga vua na kena i karua , ka kakua ni bureitaka na nomu sote vei koya sa kauta tani na nomu kote .
Mo solia vei ira kece era mai kerekere vei iko na ka era vinakata , ka kakua ni taroga tale na nomu i yau vei koya sa kauta tani .
Mo ni kitaka vei ira na tamata me vaka na ka ko ni sa vinakata me ra kitaka vei kemuni na tamata .
“ Ia kevaka ko ni dau lomani ira ga era lomani kemuni , a cava mo ni vakalougatataki kina ? Ni ko ira sara tale mada ga na tamata i valavala ca era dau kitaka vaka kina .
Ia kevaka ko ni caka vinaka vei ira ga era caka vinaka vei kemuni , a cava mo ni vakalougatataki kina ? Ni ra sa dau kitaka tale ga vaka kina na tamata i valavala ca .
Kevaka ko ni dau soli i lavo vei ira ga ko ni nuitaka ni ko ni na rawata tale mai kina na i lavo , a cava mo dou vakalougatataki kina ? Ko ira tale ga na tamata i valavala ca era dau veisolisoli vakai ira me ra na qai taura lesu tale na ka e tautauvata kei na ka era a solia .
Ia mo ni dau lomani ira na nomuni meca , ka caka vinaka ga , ka dau solia na ka , ka sega ni namaka e dua na ka mo ni rawata tale mai kina ; e na qai levu kina na kena i sau vei kemuni , ka mo ni na qai luve i Koya sa Cecere Sara ; ni sa dau lomasoli ko koya vei ira era sega ni dau vakavinavinaka , kei ira era dau nanumi ira ga vakai ira .
Mo ni dau yalo loloma me vaka sa dau yalo loloma na Tamamudou .
“ Mo ni kakua ni dau veivakalewai , e na qai sega ni lewai kemuni na Kalou ; mo ni kakua ni dau veibeitaki , e na qai sega ni beitaki kemuni na Kalou ; mo ni dau veivosoti , ka na qai vosoti kemuni na Kalou .
Mo ni dau solisoli ka na dau soli ka vei kemuni na Kalou - e dina , e na sinai vutuvutu na nomuni i vakarau , ka na tabaki sobu , ka kurekuretaki ; ka ra na lulutu e so ki ra e na kena vuabale ; e na sega ni caka rawa na ka e na sovaraki yani ki lomaseremuni . Ka ni na vakayagataka tale vei kemuni na Kalou na i vakarau ko ni a vakayagataka e na nomuni soli ka vei ira na tamata . ”
Sa qai cavuta vei ira e dua na vosa vakatautauvata ka kaya : “ E rawa li vua na mataboko me tubera na mataboko ? E rau na sega beka ni lutu ruarua ki na i keli ?
E sega ni dua na tisaipeli me uasivi cake vua na nona qasenivuli , ia ko koya yadua sa vakaotia vakavinaka na nona vuli sa na qai tautauvata kei na nona qasenivuli .
“ Na cava ko raica ga kina na mala ni kau e na mata ni wekamu ka sega ni raica rawa na tolo ni kau e tiko e matamu ?
Se ko na kaya rawa vakacava vua na wekamu , ʻ Na wekaqu , me'u leuta tani mada na mala ni kau e tiko e matamu , ʼ ia ko iko ko sega tiko mada ga ni raica na tolo ni kau ka tiko ga e matamu ? Tamata dauveivakaisini , mo biuta tani mada na tolo ni kau mai na matamu ko na qai rai vinaka mo leuta tani kina na mala ni kau e na matai na wekamu .
“ Ni sa sega ni dua na kau vinaka me vuataka na vua ca , se na kau ca me vuataka na vua vinaka .
Ni sa kilai ga na kau yadua e na vuana . E sega ni dau veti na lolo mai na wa vakavotona , se veti na vua ni vaini mai na soni .
Sa dau kauta mai na ka vinaka na tamata vinaka mai na lololo vinaka ni lomana , ka dau kauta mai na ka ca na tamata ca mai na lololo ca ni lomana ; ni sa dau vosataka na gusuna na ka sa sinai kina na lomana .
“ Na cava ko ni vakatokai au kina me , ʻ Turaga , Turaga , ka sega ni muria na noqu vosa ?
O koya yadua e lako mai vei au , ka rogoca na noqu vosa ka cakava , au na vakaraitaka vei kemuni na tamata e tautauvata kaya .
E tautauvata ko koya kei na tamata e tara e dua na vale , ka kelivaka vakatitobu , ka vakayavutaka e na dela ni vatu . Sa qai yaco mai na ualuvu , ka sa coka vakaukauwa na dobui , ka tabaka e na vale koya , ia e a sega ga ni yavalati rawa ni sa tara tu vakavinaka .
Ia ko koya sa rogoca ka sega ni cakava sa tautauvata kei na tamata e tara na vale e na dela ni qele ka sega na kena yavu , sa qai coka vakaukauwa na dobui , ka mani bale sara kina , ka sa ka levu na bale ni vale koya ”
Ia ni sa tinia ko Jisu na nona vosa vei ira na lewe vuqa , sa qai curu ki Kapenaumi .
E tiko kina e dua na turaganivalu ka tauvimate tu e dua na nona bobula , ka dau lomana vakalevu , ka sa voleka koto ni ciba .
Ni sa rogoca na i tukutuku kei Jisu , sa qai tala vua e so na nodra qase na Jiu me ra kerei koya me lako mai ka vakabula na nona tamata .
Ia ni ra sa yaco vei Jisu era sa vakamasuti koya vagumatua , ka kaya , “ Na tamata oqo e ganiti koya kina sara ga na nomuni veivuke ,
ni sa dau lomana na noda mata tamata , ka sa tara oti tale ga e dua na neimami valenilotu ”
Sa qai lako vata kei ira ko Jisu . Ia ni sa voleka ni yaco ki na vale koya , ko koya , sa tala e so na nona i tokani na turaganivalu koya me ra kaya vua , “ Turaga , ni kakua ni vakaocai kemuni , ni sa sega ni rauta mo ni curu ki na noqu vale .
Sa i koya oqo au sega ni doudou kina me'u lako yani vei kemuni . Ia ni cavuta ga na vosa , e na vakabulai kina na noqu tamata .
Ka ni ko i au tale ga au tu e na ruku ni nodra lewa era liu , ka ra vakarorogo tu vei au na sotia e so . Au kaya vua e dua , ʻ Lako ! ' ka sa lako sara ; ki vua tale e dua , ʻ Lako mai ! ' ka sa lako mai ; ki vua na noqu bobula , ʻ Kitaka oqo ! ' ka sa kitaka ”
Ni sa rogoca na veika oqo ko Jisu sa kurabuitaki koya , ka sa qai vuki vei ira na lewe vuqa era muri koya tiko , ka kaya , “ Au tukuna vei kemuni , au sa sega mada ni bau raica e dua na vakabauta levu vaka oqo , e sega sara tale mada ga e Isireli ! ”
Ia ni ra sa lesu tale ki vale ko ira era a talai , era sa kunea ni sa bula vinaka tale na bobula koya .
Ni oti koya sa lako ko Jisu ki na dua na koro ka yacana ko Neini . Era a salavata kei koya ko iratou na nona tisaipeli kei ira e lewe vuqa sara .
Ni sa voleka yani ko Jisu ki na matamata ni koro e a sota sara kei na dua na mate ni sa colati tiko ki na i bili ni koro . Na tamata mate koya e sega ni dua na tuakana se tacina , ka sa yada tu e na gauna koya ko tinana . Era lewe vuqa na lewe ni koro era lako vata kaya tiko .
Ia ni sa raici koya na Turaga , sa lomana ka kaya vua , “ Kakua ni tagi ”
Sa qai lako ko koya ka tara na tavata , ka ratou mani tu vakadua ko iratou ka colata tiko . Sa qai kaya ko koya , “ I cauravou , au sa kaya vei iko , duri mai ! ”
Sa qai duri cake na tamata ka a mate , ka tekivu vosa sara , ka sa soli koya vei tinana ko Jisu .
A sa tuburi ira kece ga na rere ka ra vakalagilagia na Kalou ka kaya , “ Sa tubu cake oqo e na keda maliwa e dua na parofita levu , ka sa mai sikovi ira na nona tamata na Kalou ! ”
A sa kuruseta na vanua taucoko ko Jutia kei na veiyasana kece ga e vakavolivolita na kena i rogorogo .
Era sa qai vakatakila vei Joni na ka kece ga oqo ko ira na nona tisaipeli .
Sa qai kacivi rau e lewe rua na nona tisaipeli ko Joni ka talai rau vei Jisu me rau la'ki kaya , “ Sa i kemuni beka ko koya me lako mai , se me keitou waraka e dua tale ? ”
Ni rau sa yaco vua , e rau sa kaya , “ E talai keirau mai ko Joni na Dauveipapitaisotaki , ka kaya , ʻ Sa i kemuni beka ko koya me na lako mai , se me keitou waraka e dua tani tale ? ʼ ”
E na gauna koya , e a vakabulai ira kina ko koya e lewe vuqa mai na kedra mate e so , kei na rarawa , kei na yalo velavela e so , ka dolava na matadra e lewe vuqa na mataboko me ra rai rawa kina .
Sa qai sauma ko Jisu ka kaya vei rau , “ Drau lako ka tukuna vei Joni na ka drau sa raica ka rogoca : era sa rai na mataboko , era sa lako na lokiloki , era sa vakabulai na vukavuka , ka ra sa rogo na didivara ; era sa vakaturi cake tale na mate , ka sa vunautaki na i Tukutuku Vinaka vei ira na dravudravua .
Era sa kalougata ko ira sa dei tu ga na nodra vakabauta ! ”
Ni rau sa lako tale ko i rau ka a tala mai ko Joni , sa qai tekivu vosa vei ira na lewe vuqa ko Jisu me baleti Joni , ka kaya , “ Na cava beka ko ni a lakova ki na loma ni vanua lala mo ni raica ? Na gasau sa yavalati e na cagi ?
Ia na cava beka ga ko ni a la'ki raica ? Na tamata vakaisulu e na i sulu malumu ? Raica , ko ira era dau vakaisulu e na i sulu sau levu ka ra tiko vinaka e na veika ni bula oqo era dau tiko ga e na veivale vakatui .
Ia na cava beka ga ko ni a la'ki raica ? E dua li na parofita ? Io , au sa kaya vei kemudou , e dua ka sa levu cake mai na parofita .
Sa i koya ga sa volai tu vaka oqo e na vukuna : ʻ Raica , au sa tala na noqu dautukutuku me liu vei iko , e na caramaka ko koya na nomu sala e matamu . ʼ
Au sa kaya vei kemuni , vei Ira kece era a sucu mai na yalewa e sega ni dua me uasivi cake mai vei Joni ; ia ko koya e lailai duadua e na matanitu ni Kalou e uasivi cake vua . ”
Ni ra sa rogoca oqo ko Ira na tamata kece kei Ira na daukumuni i vakacavacava , era sa qai kaya ni sa dodonu ga na Kalou , ni sa papitaisotaki Ira oti krna ko Joni .
Ia ko Ira na Farisi kei Ira tale ga na daunilawa era cata na i naki ni Kalou me baleti Ira , ka ra mani sega ni papitaisotaki kina mai vua .
Sa qai kaya ko Jisu , “ Na cava beka me'u vakatautauvatataki Ira kina na tamata e na i tabatamata oqo ; era tautauvata beka kei na cava ?
Era sa vakataki Ira na gone era fiko voli e na makete ka ra veikaciyaki ka kaya , ʻ Keitou a uvu i vakatagi vei kemudou , ia dou a sega ni meke . Keitou a vutugu , ia dou a sega ni tagi . ʼ
Ni sa lako oti mai ko Joni na Dauveipapitaisotaki ka sega ni kana madrai se gunu waini , ko ni qai kaya , ʻ E tiko vua e dua na tevoro . ʼ
Sa lako oti mai na Luve ni Tamata ka dau kana ka gunu , ia ko ni a kaya , ʻ Raica na tamata dau kana ka dau gunu waini ka nodra i tokani na dau kumuni i vakacavacava kei ira na tamata i valavala ca ! '
Ia na vuku ni Kalou sa laurai na kena dina vei ira kece era ciqoma ”
Sa qai sureti Jisu e dua vei ira na Farisi me rau la'ki kana vata . Sa mani lako ki na vale ni Farisi koya , ka tiko sobu me kana .
Ia e tiko e na koro koya e dua na yalewa ca ; ni sa kila ko koya ni sa kana tiko ko Jisu e na vale ni Farisi , sa qai kauta kina e dua na tavaya waiwai ,
ka la'ki tucake tu e dakuna vaka ki yavana , ka sa tagi tiko . Sa qai tekivu me vakasuasuataka na yava i Jisu e na wai ni matana , ka quwa e na drau ni uluna ; sa qai reguregulaka na yavana , ka lumuta e na waiwai .
Ia ni sa raica na Farisi ka a sureti Jisu sa kaya e lomana , “ Ke parofita na tamata oqo , ke kila se ko cei , ka yalewa vakacava tale ga ko koya ka tarai koya tiko oqo ; ni sa yalewa i valavala ca ko koya ”
Sa qai vosa ko Jisu , ka kaya vua , “ Saimoni , e dua na ka au via kaya vei iko ” Sa qai kaya ko koya , “ Na i Vakavuvuli , kaya ga mai ”
“ E dua na tamata e rau dinau tu vua e lewe rua ; e dua e dinautaka tu e lima na drau na tiki ni siliva , ka dua vei rau e limasagavulu .
Ni rau sa sega ni sauma rawa , sa qai bokoca wale vei rau ruarua ko koya . O cei mada vei rau e na lomani koya vakalevu cake ? ”
Sa qai sauma ko Saimoni , “ Au nanuma ni sa i koya ga e levu cake na ka e bokoci vua . ” Sa qai kaya vua ko koya , “ Ko sa vakataulewa vakadodonu ”
Sa qai vuki vua na yalewa , ka mani kaya vei Saimoni , “ Ko sa raica na yalewa oqo ne ? Au a curu mai ki na nomu vale , ka sega na wai ko solia me vui kina na yavaqu , ia sa vakasuasuataka na yavaqu ko koya e na wai ni matana ka quwaraka e na drau ni uluna .
Ko a sega ni bau reguci au , ia mai na noqu yaco mai ki ke e sega ni mudu na nona reguca tiko na yavaqu .
Ko a sega ni bau lumuta na uluqu e na waiwai , ia sa lumuta ko koya na yavaqu e na i lumu .
O koya oqo au sa kaya kina vei iko na loloma levu sa vakaraitaka oqo ko koya sa i vakadinadina ni ra sa bokoci na nona i valavala e vuqa ka a bini tu vua . Ia ko koya e lailai na ka e bokoci vua , e lailai vaka tale ga kina na nona loloma . ”
Sa qai kaya ko koya vua na yalewa , “ Sa bokoci na nomu i valavala ca ”
Ia ko ira era kana vata kaya tiko era veikayaka vakai ira ka kaya , “ O cei beka oqo me bokoca rawa tale ga na i valavala ca ? ”
Sa qai kaya ko koya vua na yalewa , “ Sa vakabulai iko na nomu vakabauta ; mo lako e na vakacegu ”
Ni oti toka ga koya sa lako ko Jisu e na veikoro lelevu kei na veikoro lalai , me vunau ka tukuna kina na i Tukutuku Vinaka ni matanitu ni Kalou . E ratou a lako vata kaya kina na lewe tinikarua ,
ka vaka kina ko ira e so na yalewa ka a vakabulai oti mai na yalo velavela kei na tauvimate e so . Koya ko iratou ko Meri , na yalewa ni Makitala , ka a lako tani mai vua e vitu na tevoro ,
kei Joana na wati Kusa , na dauniyau i Eroti , kei Susana , kei ira e lewe vuqa tale , ko ira ka dau qaravi iratou e na nodra i yau .
Era a tabili tiko ga vei Jisu ko ira na tamata mai na veikoro , ia ni ra sa soqoni vata yani e dua na i lala levu , sa qai tukuna vei ira na vosa vakatautauvata oqo ko koya :
“ E a lako e dua na dauteitei me kaburaka na nona sore ni sila . Ni sa kabukaburaki voli , sa qai lutu e so e na tutu ni sala , a ra sa laubutu kina ; ka ra sa kania na manumanu vuka .
A sa lutu e so e na dela ni vatu ; ia ni sa tubu cake , sa raqosa sara , ni a sega ni suasua .
Ka sa lutu e so e na loma ni veiwavakavotona ; a ra sa tubu vata cake ka sa vakaruguti ira na veiwavakavotona .
A sa lutu e so e na qele vinaka , ka ra sa tubu cake , ka ra mani vua , ka ra sa vuavuaidrau ” Ni sa cavuta oti ko koya na veika oqo , sa qai kacivaka , “ O koya sa vakadaligana me rogo kina , me rogoca sara . ”
Era sa qai tarogi Jisu na nona tisaipeli sa cava na i balebale ni vosa vakatautauvata koya .
Sa qai kaya ko koya , “ Sa soli ga vei kemuni mo ni kila na veika vuni ni matanitu ni Kalou ; ia vei ira na tani sa tukuni ga vei ira na vosa vakatautauvata , me ra raica tu ka sega ni kunea , ka ra rogoca tu ka sega ni kila .
“ Sa i koya oqo na i balebale ni vosa vakatautauvata : Na sore ni sila , koya na vosa ni Kalou .
Na sore ni sila e tutu ni sala , sa i ira era sa rogoca na vosa , sa qai lako mai na tevoro ka kauta laivi na vosa mai na lomadra , me ra kakua kina ni vakabauta ka vakabulai .
Kei ira e na dela ni vatu , sa i ira era sa rogoca ka vakabauta na vosa e na reki , ia sa sega na wakadra . Era sa vakabauta vakadede vakalailai ga , ia ni sa yaco na veivakatovolei era sa mani bale tale .
Kei ira ka ra a lutu e na veiwavakavotona , sa i ira era sa rogoca na vosa , ia ni ra sa lako tu e na nodra sala era sa vakaruguti e na lomaocaoca kei na i yau kei na veika ni lasa ni bula oqo , ka sa sega ni matua rawa na vuadra .
Ia ko ira e na qele vinaka , sa i ira era sa rogoea na vosa , ka ra sa taura matua sara e na lomadina ka vinaka , ka ra sa vuataka mai na vuadra e na nodra dau vosota .
“ E sega ni dua na tamata e tutuvaka na cina me qai ubia e na dua na dari se biuta e na ruku ni davodavo , ia e na biuta ga e na kena i tutu me ra raica na rarama ko Ira era curu mai .
Ni sega na ka e vunitaki me sa sega ni vakaraitaka e na matana levu ka sega na ka e tabogo me na sega ni kilai se vakavotui .
“ Ni qarauni kemudou kina e na i tovo ni nomuni rogoca ; ko koya ga sa tu vua na ka e na soli vakalevu tale vua , ia ko koya e sega na ka e tu vua , e na kau tani mai vua na ka e nanuma ni sa bau tu vua ”
E ratou sa qai lako vei Jisu ko finana kei rratou na tacrna , ka ratou a sega ni yaco rawa vua e na vukudra na lewe vuqa .
Sa mani tukuni yani vua , “ E ratou tu e tautuba na tinamu kei iratou na taeimu , ka ratou via raici iko . ”
Ia sa qai kaya vei ira ko koya , “ Ko Ira ga era rogoca na vosa ni Kalou ka cakava , sa i Ira oqo na tinaqu kei na taciqu . ”
E na dua na siga e ratou sa qai vodoka e dua na waqa ko Jisu kei iratou na nona tisaipeli . A sa kaya vei iratou , “ Tou lako mada ki tai kadua ni drano . ” E ratou sa mani tekivu soko sara .
Ia ni ratou sa soko tiko sa qai moce ko koya . E a qai tabaka sobu mai e dua na bati ni cagi kaukauwa , ka sa tekivu luvu na nodratou waqa , ka sa vovoleka sara na leqa .
E ratou sa qai la'ki vakayadrati koya sara , ka kaya , “ Turaga , Turaga , e datou sa leqa ! ” Sa qai tu cake ko koya ka vunauca na cagi kei na biau cudrucudru ; a rau sa mani mudu sara , ka mai lutu yani na maravu .
Sa qai kaya vei iratou ko koya , “ Sa i vei na nomudou vakabauta ? ” Ia ratou sa rere ga ka kurabui ka veikayaka vakai iratou , “ O cei beka oqo ? Ni rau sa bau talairawarawa tale ga ki na nona i vakaro na cagi kei na wai ! ”
E ratou sa qai kele yani ki na nodra vanua na kai Katara ka toka veidonui kei Kalili .
Ni sa sobu yani ko Jisu ki vanua , e rau sa sota sara kei na dua na tamata mai na koro , ka curumi tevoro tu . Sa dede na nona sa sega voli ni dau vakaisulu , ka sega tale ga ni dau tiko e vale , ia sa dau tu voli ga e na i bulubulu .
Ni sa raici Jisu , sa qai qoqolou mai , ka mai cuva sobu e matana , ka kaya e na domo levu , “ Na cava ko ni via cakava vei au , Jisu , na Luve ni Kalou Cecere Sara ? Au vakamasuti kemuni mo ni kakua ni vakararawataki au . ”
Sa vosa vaka oqo ni a sa vakarota oti na yalo velavela ko koya me lako tani mai vua na tamata koya . Ni sa vaka vuqa sara me curumi koya ; ka sa dau yadravi matua kina , ka dau vesu e na sinucodo kei na i vau kaukauwa , ia sa dau drutidrutilaka na kena i vesu ka kauti koya na tevoro ki na vanua lala .
Sa qai tarogi koya ko Jisu , “ O cei na yacamu ? Sa qai kaya ko koya , “ Ko Vavakoso , ” ni ra sa curumi koya tu e lewe vuqa sara na tevoro .
A ra sa vakamasuti koya me kakua ni vakaroti ira me ra lako tani ki bulu .
Ia era a kana voli e na dua na baba e dua na qele ni vuaka levu ka ra mani masuti koya me laivi ira me ra la'ki curumi ira na qele ni vuaka . Sa mani laivi ira sara ko koya .
Era sa qai lako tani mai vua na tamata koya na tevoro ka la'ki curumi ira na vuaka . Era sa qai ciciva sobu na baba na qele ni vuaka ka ra sa la'ki luvu kece sara e na drano .
Ia ni ra sa raica na i vakatawa ni vuaka na ka sa yaco , era sa qai dro , ka la'ki tukuna ki na koro kei na veiyasana ki vanua .
Era sa qai lako yani na tamata me ra raica tale ga na ka sa yaco , ka ra sa mani yaco vei Jisu . Era sa raica na tamata sa lako tani oti mai vua na tevoro , ni sa dabe toka e na yava i Jisu , sa vakaisulu tu ka sa tu vinaka na nona vakasama ; a sa yacovi ira na rere .
Era sa qai tukuna vei ira na lako yani , ko ira na raica na ka koya na i tovo ni nona vakabulai ko koya ka a dau curumi tevoro .
Era sa qai masuti koya ko ira kece ga na lewe ni yasana ko Katara , me lako tani mai vei ira , ni sa yacovi ira e dua na rere levu . Sa mani vodo ki waqa ko Jisu me lesu tale .
Sa qai vakamasuti koya ko koya na tamata ka a lako tani mai vua na tevoro me bau tiko vata ga kei koya . Ia sa mani vakatalai koya lesu ga yani ka kaya ,
“ Lesu ga ki nomudou ka tukuna kina na ka sa cakava vei iko na Kalou . ” Sa mani lako sara ko koya ka tukuna yarayara e loma ni koro na ka sa cakava vua ko Jisu .
Ni sa lesu mai ko Jisu era sa tavaki koya na lewe vuqa , ni ra sa waraki koya kece tiko .
Sa qai lako mai e dua na tamata , na yacana ko Jairo , ka dua ko koya na i liuliu ni valenilotu , sa mai cuva e yava i Jisu ka masuti koya me lako mada ki na nona vale ,
ka ni dua voli ga na luvena yalewa , ka sa yabaki tinikarua toka , ia sa voleka sara koto ga ni mate . Ni sa lako tiko kina era sa sosori koya ka veidrigidrigi kaya na lewe vuqa .
Ia vei ira koya , e tiko kina e dua na yalewa ka turidrabalavu tu ka sa yabaki tinikarua , ka sa sega ni dua e vakabulai koya rawa .
Sa qai lako yani e na daku i Jisu ko koya , ka tara na tutu ni nona i sulu , ka sa mani mudu vakasauri sara na nona turidra .
Sa qai kaya ko Jisu , “ O cei e tarai au ? ” Ia ni ra sa kaya kece ga ni ra sega ni kila , sa qai kaya ko Pita , “ Turaga , era sa osoti kemuni ka drigiti kemuni na lewe vuqa ! ”
Ia sa kaya ko Jisu , “ E dua e a tarai au , ni'u kila ni sa lako tani mai vei au na kaukauwa . ”
Ni sa raica na yalewa ni na sega ni vuni rawa , sa qai lako sautaninini yani ka cuva e matana , ka tusanaka e matadra na tamata kece ga na vuna e tarai koya kina , kei na nona vakabulai vakasauri .
Sa qai kaya vua ko Jisu , “ Na luvequ , sa vakabulai iko na nomu vakabauta ; mo lako e na vakacegu . ”
Ni sa vosa tiko ga , sa tadu mai e dua na tamata mai na nona vale na i liuliu ni valenilotu , ka kaya , “ Sa mate na luvemuni , ni kakua ni vakaoga tale na i Vakavuvuli . ”
Ni sa rogoci koya ko Jisu , sa qai kaya vei Jairo , “ Kakua ni yalolailai , vakadinata ga , e na qai vakabulai ga ko koya . ”
Ia ni sa yaco yani ki vale ko koya , sa sega ni vakatara e dua tale me curu ki loma , ko Pita ga , kei Joni kei Jemesa , kei rau na tama kei na tina ni gone .
Era sa tagi kece ga , ka osivaka , ia sa qai kaya ko koya , “ Ni kakua ni tagi , o koya e sega ni mate , e moce ga . ”
Era sa qai dredrevaki koya , ni ra kila tu ni sa mate na gone yalewa .
Ia ni sa taura na ligana ko Jisu , sa qai kaci ka kaya , “ Lewa , duri cake ! ”
Sa qai lesu tale vua na yalona , ka sa duri cake sara , ka sa vakarota ko Jisu me soli vua e dua na ka me kania .
E rau a kurabui vakalevu sara na nona qase ; ia e a vakaroti ira ga ko koya me ra kakua ni tukuna vua e dua na tamata na ka sa qai yaco .

Sa qai kacivi iratou vata na lewe tinikarua ko Jisu , ka solia vei rratou na kaukauwa mana kei na lewa me ratou rawai ira kece ga na tevoro , ka vakabula tale ga na veimataqaIi mate .
Sa qai talai Iratou yani me ratou vunautaka na matanitu ni Kalou , ka veivakabulai .
Sa qai kaya vei Iratou , “ Dou kakua ni kauta e dua na ka e na nomudou i lakolako ; me kua na i titoko , se na taga , se na kakana , se na i lavo , se me yarua na nomudou sote .
Na vale kece ga dou sa curu krna , dou tiko ga kina , ka yacova ni dou sa cavutu tale mo dou lako .
Ia na verkoro kece ga era sega ni vakacegui kemudou , dou kuretaka laivi kina na kuvu ni qele mai na yavamudou ni dou sa biuta na koro koya , me vakaraitaki kina vei rra ni ra sa cala . ”
E ratou sa qai cavutu ka vakalakova na veikoro kece ga ka vunautaka kina na i Tukutuku Vrnaka , ka ia na veivakabulai e na veivanua kece ga .
Sa qai rogoca na i liuliu ko Eroti na ka kece ga sa yaco trko , ka sa kidroa kina na yalona , ni ra sa tukuna e so ni sa tucake tale mai na mate ko Joni ,
ka so tale ni sa rairai tale mai ko Ilaija , ka so tale , ni sa tucake tale e dua vei rra na parofita e liu .
Sa qai kaya ko Eroti , “ Au a tamusuka na ulu i Joni , ia ko cei beka au sa mai vakarogoca fiko oqo na kena i tukutuku ? ” Ka sa saga sara me raici koya .
Ia ni ratou sa lesu tale yani na i apositolo , e ratou sa tukuna vei Jisu na veika e ratou a cakava . Sa qai kauti iratou ko koya ka lako vakatikitiki ki na koro ko Peciseita .
Ia ni ra sa rogoca na ka koya na lewe vuqa era sa qai muri koya , ka sa vakacegui ira ko koya , ka vunautaka vei ira na veika ni matanitu ni Kalou , ka vakabulai ira era via vakabulai .
Ia ni sa kala na siga , e ratou sa qai lako na lewe tinikarua ka kaya vua , “ Ni vakatalai ira mada oqo me ra lako ki na veikoro kei na veitikotiko voleka me ra moce ka qara kina na kedra , ni da sa tiko oqo e na vanua lala . ”
Sa qai kaya vei iratou ko koya , “ Dou solia e so na ka me ra kania . ” E ratou sa qai kaya , “ E tu wale ga vei keitou e lima na i buli madrai kei na rua na ika . Ko ni vinakata me keitou la'ki voli kakana me baleti ira kece oqo ? ”
( Ni rauta tiko ni ra lewe lima na udolu na tagane . ) Sa qai kaya vei iratou na nona tisaipeli , “ Kaya vei ira me ra dabedabe yalimasagavulu ”
E ratou sa mani cakava vaka kina , ka ra sa dabe kece na tamata .
Sa qai taura ko koya na i buli madrai e lima kei na ika e rua , ka sa qai tacake ki lomalagi , ka vakavinavinakataka ka dovia , ka solia vei ira na tisaipeli me ra tauca vei ira na lewe vuqa .
Era sa qai kana ka mamau kece ga . A ra sa kumuna vata na veika sa vo ka sa sinai e tinikarua na sova .
E na dua na gauna e a masu taudua tiko kina ko Jisu , ka ratou sa qai lako yani vua na tisaipeli . Sa qai tarogi iratou ko koya , ka kaya , “ O cei beka era kaya tiko na tamata ni ko i au ? ”
E ratou sa qai sauma ka kaya , “ Ko Jom na Dauveipapitaisotaki ; e so era kaya , ni ko Ilaija ; ka so tale , ni sa tu cake tale mai e dua vei ira na parofita e liu . ”
Sa qai kaya vei iratou ko koya , “ Ia ko cei ga ko dou kaya ko i kemudou ni ko i au ? ” Sa qai sauma ko Pita , “ Ko i kemuni na Karisito ni Kalou . ”
Ia e a vakadreta ka vakarota vei iratou ko Jisu me ratou kakua ni tukuna na ka koya vua e dua ,
ka kaya , “ Sa kena dodonu ga me na sota kaya mada na veika rarawa e vuqa na Luve ni Tamata , ka me ra na sega ni via vakabauti koya ko ira na qase , kei ira na bete levu , kei ira na daunilawa ka me na vakamatei , ka qai vakaturi cake tale e na i katolu ni siga . ”
Sa qai kaya vei ira kece ga na tamata , ko koya , “ Kevaka e dua sa via muri au , me kakua ni muria na lomana , ia me colata ga na nona kauveilatai e na veisiga ; ka muri au .
Ni ko koya yadua e via maroroya na nona bula e na vakayalia , ia ko koya yadua e vakayalia na nona bula e na vukuqu e na maroroya .
Na cava na kena yaga vua na tamata kevaka e rawati vuravura taucoko ka vakayali koya kina vakai koya ?
Ni ko koya yadua e na maduataki au kei na noqu vosa , e na maduataki koya na Luve ni Tamata , ni sa lako mai e na nona lagilagi , kei na lagilagi i Tamana , kei na nodra na agilosi yalosavasava .
Ia au kaya vakaidina vei kemudou , era tucake tu oqo e so era na sega mada ni mate , me yacova ni ra sa raica na matanitu ni Kalou . ”
Ia ni sa oti e walu beka na siga na kena a tau na veivosa koya , sa qai kauti Pita kei Joni kei Jemesa ko Jisu , ka lako cake ki na ulunivanua me masu kina .
Ia ni sa masu tiko , sa qai tavuki na i rairai ni matana , ka sa vulavula lumilumisa na nona i sulu .
Ka ratou qai kurabui e rau sa veivosaki tiko kei koya e lewe rua na tamata : ko Mosese kei Ilaija .
E rau a vakaiserau tu ko i rau ka ratou veivosakitaka na i lakolako ni nona vakarau biuti vuravura kina ko Jisu , me vaka sa lesia oti tu na Kalou me na yaco mai Jerusalemi .
A sa biti Pita vakalevu kei rau na tiko kaya na via moce , ia e ratou a yadra tiko ga , ka ratou a raica kina na i serau i Jisu kei rau na rua ka ratou tu vata tu .
Ni rau sa takali tiko yani mai vei koya , sa qai kaya ko Pita vei Jisu , “ Turaga , sa daumaka dina na nodatou tiko e ke , me keitou tara mada e tolu na vakatunuloa , e dua me nomuni , ka dua me nei Mosese , ka dua me nei Ilaija . ” Ia sa sega tiko ni kila na ka e kaya .
Ni sa vosa tiko ga vaka koya , sa lako yani e dua na o ka vakarurugi iratou , ka ratou sa rere ni sa solegi iratou na o .
Sa qai rogo mai e dua na domo mai na o ka kaya , “ Oqo na noqu Gone ni Toko , dou rogoci koya . ”
Ia ni sa rogo oti na domo , sa qai laurai duadua ga ko Jisu . E ratou sa qai vunia voli ga na ka e ratou a raica ka sega ni bau tukuna vua e dua e na gauna koya . ”
E na siga ka tarava , ni ratou sa lako sobu mai na ulunivanua , era a sota kei koya e dua na i lala levu .
Ka raica , sa kaci e dua vei ira na lewe vuqa ka kaya , “ Na i Vakavuvuli , au masuti kemuni , mo ni raica mada na luvequ tagane , ni sa i koya na luvequ e dua bau ;
ka raica , e dau curumi koya tiko e dua na yalo , ka mai bitabitalaki koya yani me yacova ni sa vuso mai na gusuna , ka vakamavoataki koya ka dredre me dau laivi koya .
Au sa vakamasuti iratou oti na nomu tisaipeli me ratou vakasava tani , ia e ratou a sega ni rawata . ”
Sa qai sauma ko Jisu , ka kaya , “ Na i tabatamata tawa vakabauta ka yalo vakatani ; a cava soti na dede ni gauna me'u tiko vata voli kina kei kemudou , ka vosoti kemudou tiko ? Kauta mai ki ke na luvemu ! ”
Ia ni sa lako tiko vua na gone , sa qai baci vaqiqici koya tale na tevoro ka bitabitalaki koya . Sa qai karaca na yalo velavela ko Jisu , ka vakabula na gone , ka soli koya tale vei tamana .
Era a qoroqoro kece ga e na kaukauwa levu ni Kalou . Ia ni ra se vaqoroqoroya kece tiko ga na veika kece e cakava ko Jisu , sa qai kaya vei iratou na nona tisaipeli , ko koya ,
“ Dou nanuma vakavinaka sara tiko na vosa oqo ; e na soli yani na Luve ni Tamata ki na ligadra na tamata . ”
Ia e ratou a sega ni kila na i balebale ni vosa koya . E a vunitaki vei iratou , me ratou kakua ni kila , ka ratou a rere tale ga ni tarogi koya kina .
Sa qai tubu na veiba e na kedratou maliwa se ko cei mada e liu duadua vei iratou .
Ia ni sa kila ko Jisu na nanuma ni lomadratou sa tubera e dua na gone lailai , ka vakatura e tikina ,
ka qai kaya vei iratou , “ O koya yadua e vinakata na gone lailai oqo e na yacaqu sa vinakati au ; kei koya yadua e vinakati au , sa vinakati koya e a talai au mai ; ni ko koya e lailai duadua vei kemudou kece sa i koya ga e levu duadua ”
Sa qai kaya ko Joni , “ Turaga , keitou a raica e dua na tamata ni vakasavi ira tani na tevoro e na yacamuni , ka keitou a via tarovi koya , ni sega ni dua vei kedatou ko koya . ”
Ia sa qai kaya ko Jisu , “ Kakua ni tarovi koya , ni ko koya ga e sega ni veimecaki kei kemudou sa to vata kei kemudou . ”
Ia ni sa voleka mai na gauna me kau cake kina ko Jisu , sa vagolea matua na matana me lako ki Jerusalemi ,
ka talai iratou na nona i talai me ratou liu vua . E ratou sa lako ka curuma e dua na nodra koro na kai Samaria me ratou vakarautaki koya kina .
Ia era a sega ni vakadonuya na lewe ni koro koya me curu kina ni sa matata vinaka vei ira ni lako tiko ki Jerusalemi ko koya .
Ia ni rau sa raica na nona tisaipeli ko Jemesa kei Joni , e rau sa qai kaya , “ Turaga , ko ni vinakata me keirau kaciva na buka waqa me lako sobu mai lomalagi me vakamai ira ? ”
Sa qai vuki ga ka vunauci rau , [ ka kaya “ Drau sa sega ni kila na yalo sa tiko vei kemudrau :
ni sa sega ni lako mai na Luve ni Tamata me vakamatei ira na tamata , me vakabulai ira ga ” ] E ratou sa mani lako sara ki na dua tale na koro .
Ni ratou sa lako tiko e sala , sa qai kaya e dua vei Jisu , “ Au na muri kemuni ki na veivanua kece ga ko ni lako kina . ”
Sa qai kaya vua ko Jisu , “ Era vaqara na fokisi , ka ra vakasova na manumanu vuka , ia na Luve ni Tamata e sega na nona tikina me vakadavora kina na uluna . ”
Sa qai kaya ko Jisu vua e dua tale , “ Muri au . ” Ia sa qai kaya ko koya , “ Turaga , me'u lako mada , ka buluti tamaqu rawa . ”
Ia sa qai kaya vua ko Jisu , “ Laivi ira na mate me ra buluta na nodra mate ; ia ko iko mo lako ga ka vunautaka na matanitu ni Kalou . ”
Sa qai kaya e dua tale , “ Au na muri kemuni Turaga , ia me'u la'ki veitatau mada kei iratou mai neitou . ”
Sa qai kaya vua ko Jisu , “ E sega ni dua sa taura na i siviyara ka qai rai tale tiko ki muri me veiganiti kei na matanitu ni Kalou ”
Ni sa oti koya , sa qai lesia tale na Turaga e lewe vitusagavulukarua na tamata , ka talai ira me ra lakolako yarurua ka liu tiko vua ki na veikoro kece kei na veivanua e vakarau me lakova .
A sa kaya vei ira ko koya , “ Sa levu sara na i teitei sa matua vinaka tu , ia sa lewe lailai ga na tamata cakacaka ; mo ni masuti koya kina na Turaga ni tatamusuki me talai ira mai na tamata cakacaka ki na i teitei .
Mo ni lako ; ka raica , au sa talai kemuni yani me vaka na lami e na kedra maliwa na wolifa .
Ni kakua ni kau taga ni lavo , kakua na taga ni vaqa , kakua na i vava , ka kakua tale ga ni tu ka veikidavaki kaya kei na dua e gaunisala .
E na vale kece ga ko ni curu kina ni kaya taumada kina , ʻ Me yaco mada ga na vakacegu e na vale oqo ! '
Kevaka e tiko kina e dua na tamata dau veivakacegui , e na yaco sara vua na nomuni veivakacegui ; kevaka e sega , e na lesu tale mai vei kemuni .
Ia mo ni tiko ga e na vale ko ni sa dui curu kina , ka kania ka gunuva na veika e ratou solia ; ni sa dodonu ga me taura na kena i sau na tamata cakacaka . Mo ni kakua ni veitokiyaki e veivale .
E na gauna ko ni sa curuma kina e dua na koro ka ra ciqomi kemuni vinaka na lewena , ni kania na ka e mai tauci e matamuni .
Mo ni vakabulai ira na tauvimate era tiko kina , ka kaya vei ira , ʻ Sa volekati kemuni mai na matanitu ni Kalou . ʼ
Ia na koro kece ga ko ni curu kina , ka ra qai sega ni ciqomi kemuni , ni lako ki na kena veigaunisala ka kaya ,
ʻ Keimami sa quaraka me lutu tale vei kemuni na kuvu ni qele mai na nomuni koro , ka ra kabita tu mai na yavai keimami ; ia mo ni kila tiko oqo , sa voleka na matanitu ni Kalou . ʼ
Au kaya vei kemuni e na lailai cake na ka e yaco vei Sotoma e na siga koya , ka na ca vakalevu na koro koya .
“ Ko sa kalouca sara , Koresini ! Ko sa kalouca sara , Peciseita ! Ni kevaka e a caka mai Taia kei Saitoni na cakacaka mana ka a caka vei kemudrau , ke rau a sa veivutuni makawa , ka dabe tiko e na i sulu taga kei na dravusa me i vakaraitaki ni nodra veivutuni .
E na rawa cake ni mamada na kedrau i totogi ko Taia kei Saitoni e na Siga ni Lewa , ka na sega ga ko i kemudrau .
Ko iko tale ga Kapenaumi , mo na vakacerecerei iko li mo yaco ki lomalagi ? Ko na biu sobu ga ki Etesi !
“ O koya sa rogoci kemuni sa rogoci au , ia ko koya sa besetaki kemuni sa besetaki au ; ia ko koya sa besetaki au sa besetaki koya sa talai au mai . ”
Era sa qai lesu tale vua na lewe vitusagavulukarua e na marau ka kaya , “ Turaga , era sa bau gu ce tale ga vei keimami na tevoro e na vuku ni yacamuni ! ”
Sa qai kaya vei ira ko Jisu , “ Au a raici Setani ni sa lutu sobu mai lomalagi me vaka na livaliva .
Mo ni kila , au sa solia na kaukauwa vei kemuni mo ni butuka kina na gata kei na batibasaga , ka rawa na kaukauwa kece ga ni meca , ka na sega na ka me na vakacacani kemuni .
Ia mo ni kakua ni reki e na ka oqo , koya e na nodra sa gu ce vei kemuni ko ira na yalo , ia mo ni reki ga ni sa volai tu na yacamuni mai lomalagi ”
E na gauna vata ga koya , sa vakasinaiti koya e na reki na Yalo Tabu ka sa kaya , “ Au sa vakavinavinaka vei kemuni Tamaqu , na Turaga ni lomalagi kei vuravura , ni ko ni sa vunia na veika oqo vei ira na vuku kei ira na kilaka , ka vakatakila ga vei ira na gone lalai . Io , Tamaqu , ni sa vaka oqori na i naki ni lomamuni .
“ Sa solia mai vei au ko Tamaqu na ka kece ga . E sega ni dua e kila se ko cei na Luvena , na Tamana duadua ga ; ka sega ni dua e kila se ko cei na Tamana , na Luvena duadua ga , kei ira sa digitaka ko koya me vakaraitaki Tamana vei ira . ”
Sa qai vuki vei iratou na tisaipeli , ko koya , ka kaya lo vei iratou , “ Era sa kalougata na mata era raica na ka dou sa raica !
Ni'u sa kaya vei kemudou ni ra lewe vuqa na parofita kei na tui era a gadreva me ra raica na ka dou sa raica , ka ra mani sega ni raica ; me ra rogoca tale ga na ka dou sa rogoca , ka ra mani sega ni rogoca . ”
Raica , sa qai tucake e dua na daunilawa me vakatovolei koya , ka kaya , “ Na i Vakavuvuli , na cava me'u cakava me'u taukena kina na bula tawa mudu ? ”
Sa qai kaya vua ko Jisu , “ Na cava so era volai tu e na lawa ? Ka cava na kedra i balebale ko kila rawa ? ”
Sa qai sauma ko koya ka kaya , “ Mo lomana na Turaga na nomu Kalou e na lomamu taucoko , kei na yalomu taucoko , kei na nomu kaukauwa taucoko , kei na nomu vakasama taucoko ; ka lomana na kai nomu me vakataki iko . ”
Sa qai kaya vua ko Jisu , “ Ko sa sauma vakadodonu ; la'ki vakayacora na veika oqori , ko na bula kina . ”
Ia ni sa via vakadonui koya vakai koya ga , sa qai kaya vei Jisu , “ Ia ko cei na kai noqu ? ”
Sa qai sauma ko Jisu ka kaya , “ E a lako sobu e dua na tamata mai Jerusalemi ki Jeriko , ka ra mani vesuki koya vakasauri na daubutako ; era a qai luvata na nona i sulu , ka mokuta , ka lako tani ka biuti koya tu , ni sa voleka tu ni mate .
Sa qai lako sobu e na sala koya e dua na bete , ia ni sa raici koya sa vakatikitikitaka ka lako sara .
E vaka tale ga kina e dua na kawa i Livai , ni sa yaco yani ki kea ka raici koya sa vakatikitikitaka tale ga ka lako sara .
Ia sa qai lako yani e dua na kai Samaria , ka mani yaco sara vua . Ni sa raici koya sa lomana sara ,
ka sa lako yani vua , ka vauca na veitikina e mavoa , ka livia kina na waiwai kei na waini , ka sa vakavodoka ki na nona manumanu ka kauta ki na bure ni vulagi , ka qaravi koya kina .
E na siga ka tarava sa qai taura e rua na tiki ni siliva , ka solia vua na i vakatawa ni bure , ka kaya vua , ʻ Qai qaravi koya tiko ; ke so tale na ka ko na vakayagataka vua , au na sauma vei iko ni'u sa lesu tale mai . ʼ
“ O cei vei iratou oqo e na nomu vakasama , e kai nona na tamata ka ra a vesuka na daubutako ? ”
Sa qai kaya ko koya , “ O koya ka a lomana ko koya . ” Sa qai kaya vua ko Jisu , “ Lako , la'ki kitaka vaka kina ”
Ia ni ratou sa lako tiko e na nodratou i lakolako , e ratou sa qai yaco ki na dua na koro , ka tiko kina e dua na yalewa , a yacana ko Marica . A sa kauti Jisu ko koya ki na nona vale .
Ia e dua tiko na tacina yalewa , a yacana ko Meri . A dabe tiko e na yasa ni yava ni Turaga ko Meri ka vakarorogo ki na nona vosa .
Ia sa veidreyaki na loma i Marica e na levu ni ka me cakava . A sa mani lako kina vua ka kaya , “ Turaga , ko ni sega ni kauwaitaka ni laivi au ko taciqu me'u veiqaravi duadua ga ? Ni tukuna mada vua me mani vukei au . ”
Sa qai sauma ko Jisu ka kaya vua , “ Marica , Marica ! Ko sa rui lomaocaocataka ka leqataka na veika e vuqa :
ia sa dua bau ga na ka e yaga . Sa digitaka ko Meri na i votavota vinaka , na ka e na sega ni kau tani rawa mai vua . ”

A masu tiko ko Jisu e na dua na vanua . Ia ni sa oti na nona masu , sa qai kaya vua e dua na nona tisaipeli , Turaga , ni vakavulici keitou mada me keitou masu me vaka na nona vakavulici iratou na nona tisaipeli ko Jom . ”
Sa qai kaya vei iratou ko koya , “ Ni dou sa masu , dou kaya , ʻ Tama i keimami , me vakarokorokotaki na yacamuni , me yaco mai na nomuni matanitu .
Ni solia mai vei keimami e na veisiga na kakana e rauti keimami .
Ni kakua ni cudruvi keimami e na vuku ni neimami i valavala ca ; ni keimami sa sega ni cudruvi ira era sa i valavala ca vei keimami . Ka mo ni kakua ni kauti keimami ki na vere . ʼ ”
Sa qai kaya tale vei iratou ko koya , “ O cei mada vei kemudou me na lako vua e dua na wekana e na lomaloma ni bogi ka kaya vua , ʻ Na wekaqu , au kerea mo solia mada la vei au e tolu na i buli madrai .
E sa qai yaco wale ga mai oqo e dua na noqu i tokani e na nona i lakolako , ka sega sara ga na ka e tu vei au me'u tauca e matana . ʼ
Ka me na qai sauma mai loma ko koya , ʻ Kakua ni mai vakaogai au ! Sa sogo tu na katuba , ka keitou sa davo tu kei iratou na luvequ . Sa sega ni rawa me'u tucake tale ka solia vei iko e dua na ka ! '
Au sa tukuna vei kemudou , e dina beka ni na sega ni via tucake ka solia vua e dua na ka na tamata koya e na vuku ni nodrau veiwekani , ia e na nona cikecike ga , e na tucake kina ko koya ka solia vua na ka e rauti koya .
“ Ka'u sa tukuna vei kemudou , Dou kerekere ka na soli vei kemudou ; dou vakasaqara ka dou na kunea ; dou tukituki ka na dolavi vei kemudou .
Ni sa dau rawata ko koya yadua sa dau kerekere , ka dau kunea ko koya yadua sa dau vakasaqara , ka na dolavi vua sa dau tukituki .
O cei li vei kemudou na tama kevaka e kere ika vua na luvena , me na solia vua e dua na gata ,
se kevaka e kere yaloka , me na solia vua e dua na pi ?
O koya gona kevaka dou sa kila , ko i kemudou na tamata ca , mo dou solia na ka vinaka vei ira na luvemudou , sa na qai wacava sara na levu ni nona via solia na Yalo Tabu na Tamamudou vakalomalagi vei ira era kerea vua ! ”
E a vakasava tani tiko ko Jisu e dua na tevoro galu . Ia ni sa lako tani na tevoro , sa qai vosa sara na tamata galu ka ra sa qoroqoro na lewe vuqa .
Ia era a kaya e so vei ira , “ Sa vakasavi ira na tevoro ko koya e na kaukauwa i Pielisepupi , na nodra i liuliu na tevoro ”
E so tale era vakatovolei koya , ka taroga vua e dua na i vakatakilakila mai lomalagi .
Ia ni sa kila ko koya na nodra vakasama , sa kaya vei ira , “ Na matanitu yadua era tatawasewase ka veisei vakai ira na lewena e na rusa ga , kei na vuvale era veisei vakai ira na lewena e na bale ga .
Kevaka tale ga era na veisei vakai ira na lewe ni matanitu i Setani e na tudei vakaevei na nona matanitu ? Me vaka ni dou kaya tiko ni'u sa vakasavi ira tani na tevoro e na kaukauwa i Pielisepupi .
Ia kevaka au sa vakasavi ira tani na tevoro e na kaukauwa i Pielisepupi , a kaukauwa ga i cei era vakasavi ira tani kina ko ira na nomuni ? E na vuku ni ka oqo era na qai nomuni turaganilewa kina ko ira koya .
Ia kevaka ga au sa vakasavi ira tani na tevoro e na kaukauwa ni Kalou , sa qai yacovi kemuni kina mai na matanitu ni Kalou .
“ Ni sa vakaiyaragi vinaka tu e dua na qaqa , ka yadrava tu na nona vale , sa na tu vinaka tu ga na nona i yaya .
Ia ni sa lako mai vua e dua e qaqa cake vua ka vakamalumalumutaki koya , sa na kaliraka tani na nona i yaragi ka dau vakararavi tu kina , ka veivotayaka na nona i yau .
“ O koya e sega ni to vata kei au sa noqu meca , kei koya e sega ni kumuna vata vei au sa veibiuyaka .
“ Ni sa takali mai vua e dua na tamata na yalo velavela sa na veilakoyaki voli e na vanua veitalasiga me vaqara i vakavakacegu ; ia ni sa sega ni kunea , sa mani kaya , ʻ Au na lesu tale ki na noqu vale ka'u a lako mai kina . ʼ
Ni sa yaco kina , sa kunea ni sa samaki oti ka tuvani vinaka tu na kena i yaya .
Sa qai lako ko koya ka kauta mai e vitu tale na tevoro e ratou ca vakalevu cake mai vua . E ratou sa curu ka tiko kina , ka sa yaco e muri me ca cake sara na tamata koya mai na nona bula e liu ”
Ni sa cavuta tiko na veika koya ko koya , e a qai rogo cake mai na domona e dua na yalewa mai vei ira na lewe vuqa , ka kaya vua , “ Sa kalougata na kete ko ni a sucu mai kina , kei na sucu ko ni a sucuma ! ”
Ia e a qai kaya ga ko koya , “ Era sa kalougata cake ga ko ira era rogoca na vosa ni Kalou ka muria ! ”
Ni ra sa soqoni vata tiko vei Jisu na lewe vuqa , sa qai kaya ko koya , “ Oqo e dua na i tabatamata ca ; e vakasaqara e dua na i vakatakilakila , ia e na sega ni soli e dua na i vakatakilakila , vakavo ga na i vakatakilakila i Jona na parofita .
Me vaka ga ni a i vakatakilakila ko Jona vei ira na kai Ninive , e na i vakatakilakila vaka kina na Luve ni Tamata ki na i tabatamata oqo .
E na tucake mai na Radi ni Ceva e na Siga ni Lewa ka na vakadinadinataka na nodra cala na i tabatamata oqo , ni a lako sara mai ko koya mai na i yalayala kei vuravura me mai rogoca na vuku i Solomoni , ia sa tu oqo e dua e levu cake vei Solomoni .
Era na tucake na kai Ninive e na Siga ni Lewa ka ra na beitaki kemuni ni ra a veivutuni e na vunau i Jona ; ia sa tu oqo e dua e levu cake vei Jona !
“ E sega ni dua na tamata , ni sa tutuvaka oti na cina , me qai biuta e na dua na trkina vuni , se e na ruku ni vakarau ni sila ; ia e biuta ga e na kena i tutu ka me ra raica rawa na kena rarama ko Ira era curu mai .
A cina ni yago na mata . Ni sa vrnaka tu na matamu , sa rarama kina na yagomu taucoko ; ia ni sa ca tu na matamu , sa butobuto kina na yagomu taucoko .
O koya mo qai qarauna kina , de na qai butobuto na rarama sa tu vei iko .
Kevaka sa sinai e na rarama na yagomu taucoko , ka sega na tikina e butobuto , e na rarama taucoko sara , me vaka sa cinavi Iko na cina e na kena i serau . ”
Ia ni sa vosa tiko ko Jisu , sa qai sureti koya sara e dua na Farisi me rau la'ki kana vata . A sa curu ki loma ko koya ka tiko sobu me kana .
E a kurabui na Farisi ni raica ni a sega ni vuluvulu ko koya ni bera ni kana .
Sa qai kaya vua na Turaga , “ O kemuni na Farisi ko ni sa dau vakasavasavataka ga na taudaku ni bilo kei na veleti , ia na lomamuni sa sinai tu e na kocokoco kei na i valavala ca .
Ko ni sa rui yalowai ! E sega li ni a cakava tale ga na tikina e loma ko koya ka a cakava na tikina e taudaku ?
Ia ni soIia me ka ni loloma vei ira na dravudravua na veika sa tu vei kemuni , ka raica sa na savasava vei kemuni na ka kece ga .
“ Ia ko ni sa kalouca na Farisi ! Ni ko ni sa dau solia na i katini ni veimataqali kau lalai sara , na i vakaboi ni kakana , ia ko ni sa biuta vakatikitiki tani toka ga na lewa dodonu kei na loloma ni Kalou . E dodonu mo ni vakayacora na veika oqo , ka kakua tale ga ni guilecavi ira na kena vo .
“ Ko ni sa kalouca na Farisi ! Ni ko ni dau domona ga na i tikotiko cecere e na veivalenilotu , kei na veikidavaki e naveivanua ni veivoli .
Ko ni sa kalouca ! Ni ko ni sa vaka na i bulubulu e sa sega tu ni laurai ; era lako voli e delana na tamata ka ra sega ni kila ”
E a qai sauma lesu vua e dua na daunilawa , ka kaya , “ Na i Vakavuvuli , e na nomuni kaya na ka oqori , ko ni sa vosa beci keimami sara tale ga kina . ”
Sa qai kaya ko koya , “ Ko ni sa kalouca tale ga na daunilawa ! Ni ko ni sa vakataqara vei ira na tamata na i colacola ka dredre me eolati , ka sega mada ga ni bau yavalata e dua na i qaqalo ni ligamuni mo ni tara kina na i colacola !
Ko ni sa kalouca ! Ni ko ni sa tara na veivale ni kedra i bulubulu na parofita - ko ira na parofita era a vakamatea ko ira na nomuni qase .
Ko ni sa qai tukuni kemuni sara ni ko ni sa totaka na nodra i valavala na nomuni qase ; ni ra sa vakamatei ira na parofita ko ira ka ni sa qai tara na veivale ni kedra i bulubulu ko i kemuni .
O koya gona e a kaya kina na Vuku ni Kalou , ʻ Au na tala vei ira e so na parofita kei na so na i apositolo , ka na so vei ira oqo era na vakamatea ka vakacacana . ʼ
Ka me ra na tarogi kina na i tabatamata oqo e na vuku ni kedra dra na parofita keee ga ka a vakadavei mai na i vakatekivu kei vuravura ;
mai na dra i Epeli ka yaeova na dra i Sakaraia , ko koya ka a vakamatei e na tadrua ni eabocabo ni soro kei na Loqi Tabu . Io au sa kaya vei kemuni , e na tarogi kina na i tabatamata oqo .
“ Ko ni sa kalouea na daunilawa ! Ni ko ni sa kauta tani na ki me dola kina na katuba ni vuku , ko ni a sega ni curu ko i kemuni , ka ko ni sa vakataotaki ira tale ga era via curu tiko kina ! ”
Ia ni sa lako tani mai kea ko Jisu era sa tekivu na daunilawa kei ira na Farisi me ra vakalewai koya vakaca sara kavaqaqai koya matua e na veika e vuqa ,
ka ra tovolea me ra lawakitaka ka coriti koya e na vosa e lutu mai gusuna .
E na gauna koya , ni ra a soqo vata e vica vata na udolu na tamata , ka ra sa veidrigidrigi e na kedra lewe levu , sa qai tekivu me vosa ko Jisu . A vosa taumada vei iratou na nona tisaipeli ko Jisu , ka kaya , “ Dou qarauni kemudou mai na nodra i vakatubu na Farisi , oya na nodra dau veivakaisini .
E sega na ka e tabogo tu me na sega ni vakaraitaki ; se vunitaki me na sega ni vakatakilai .
Na veika kece dou a cavuta e na buto e na rogoci e na rarama , kei na ka dou a vakasolokakanataka e na veiyasana vuni e na kaeivaki e na veidela ni vale .
“ Au sa kaya vei kemudou na noqu i tokani , dou kakua ni rerevaki Ira era vakamatea na yago , ka sega ni cakava rawa tale e dua na ka e muri .
Ia au na vakasalataki kemudou se ko cei mo dou rerevaka : dou rerevaki koya ga e tu vua na kaukauwa me veibiu ki eli ni sa veivakamatei oti , io , au sa kaya vei kemudou , dou rerevaki koya !
“ E sega li ni sau wale ga ni lima na siparo e rua na sede ? Ia e sega ni dua bulu na siparo e bau guilecavi e na mata ni Kalou .
Ia ko i kemudou , na drau ni ulumudou yadudua sara mada ga era wili . O koya gona mo dou kakua kina ni rere , ni dou sa bibi cake vua na Kalou mai vei ira na siparo e vuqa .
“ Au sa kaya vei kemudou , O koya yadua e vakatusai au e na matadra na tamata , e na vakatusai koya tale ga na Luve ni Tamata e na matadra na agilosi ni Kalou ,
ia ko koya e cakitaki au e na matadra na tamata e na cakitaki e na matadra na agilosi ni Kalou .
“ O koya yadua e vosa vakacacataka na Luve ni Tamata e na bokoci rawa na nona i valavala ca , ia ko koya e vosa vakacacataka na Yalo Tabu e na sega ni bokoci rawa na nona i valavala ca .
“ Ia ni ra sa kauti kemudou ki na veivalenilotu vei ira na i liuliu kei ira na daulewa , dou kakua ni lomaleqataka se dou na sauma vakacava na taro , se na cava mo dou kaya ;
ni na vakavulici kemudou na Yalo Tabu e na gauna sara ga koya e na ka e dodonu mo doukaya ”
E a qai kaya vei Jisu e dua vei ira na lewe vuqa , “ Na i Vakavuvuli , ni vakaroti tuakaqu mada me solia vei au na noqu i votavota i yau mai vei tama i keirau . ”
Ia e a qai kaya vua ko koya , “ Na wekaqu , ko cei sa lesi au me'u lewa ka vota na i yau vei kemudrau ? ”
Sa qai kaya vei ira ko koya , “ Ni yadra tiko ka qarauni kemuni mai na veivalavala kocokoco kece ga , ni sa sega ni vakatau na bula ni tamata e na levu ni ka e tu vua . ”
Sa qai cavuta vei ira ko koya e dua na vosa vakatautauvata , ka kaya , “ E a vakalewe vinaka sara na nona vanua e dua na tamata vutuniyau .
A sa vakananuma e lomana ko koya , ʻ Na cava mada me'u cakava , ni sa sega na vanua me'u maroroya kece kina na noqu vuata ? ʼ
Sa qai kaya tale ko koya , ʻ Au na cakava na ka oqo : au na basuka na noqu veilololo , ka'u na tara e so era lelevu cake , ka maroroya kina na noqu vuata kece ga , kei na noqu i yau .
Ka'u na kaya ki yaloqu , Yaloqu sa levu tu oqo na veika e nomu me rauta na veiyabaki e vuqa : mo vakacegu mada , kana , gunu ka marau tiko . ʼ
Ia e a qai kaya vua na Kalou , ʻ Tamata lialia ! E na bogi ga e daidai e na tarogi kina vei iko na yalomu , era na qai nei cei na ka ko sa vakarautaka tu ? ʼ
“ Sa na vaka kina vei koya e dau binia na i yau me nona ga , ka sega ni vutuniyau e na mata ni Kalou . ”
Sa qai kaya tale vei iratou na nona tisaipeli ko Jisu , “ O koya gona au sa kaya kina vei kemudou ; dou kakua ni lomaocaoca me baleta na nomudou bula , na ka mo dou kania , se me baleta na yagomudou , na ka mo dou vakaisulu kina .
Ni sa bibi cake na bula mai na kakana , ka bibi cake na yago mai na i sulu .
Dou vakasamataki ira mada na reveni : era sega ni dau kabukaburaki se tatamusuki , ka sega na nodra vale ni yau se lololo , ia sa vakani ira tiko na Kalou . Ia ko i kemudou , dou sa bibi cake sara vei ira na manumanu !
O cei mada vei kemudou sa rawa me vakaikuritaka tale vakalailai na gauna ni nona bula e na vuku ni nona lomaocaoca ?
Ia ke sega ni dou cakava rawa na ka lailai wale ga oya , na cava ga ko dou lomaocaocataka kina na kena vo ?
Dou vakasamataka mada na veisenikau , na i tovo ni nodra tubu ; era sega ni dau cakacaka se dau tali i sulu , ia oqo au kaya vei kemudou , o Solomoni e na nona i ukuuku kece ga , e a sega ni vakaisulu me bau vaka e dua vei ira oqo .
Ia kevaka sa vakaisulutaka vaka oqo na Kalou na co era bula tu e veivanua e daidai , ka ra biu ki na lovo ni mataka , sa na qai wacava sara na ka e vakasulumi kemudou kina , oi kemudou sa lailai na nomudou vakabauta !
“ Dou kakua ni vakasaqara na ka mo dou kania , se na ka mo dou gunuva , ka me kakua tale ga ni veidreyaki na yalomudou .
Ni ra sa dau vakasaqara na veika oqo na veimatanitu kece ga kei vuravura , ia sa kila tu na Tamamudou ni ra yaga vei kemudou na veika oqo .
Ia dou vakasaqara mada ga na nona matanitu , ka na soli na veika oqo vei kemudou me kena i kuri .
“ Dou dakua ni rere na qele ni sipi lailai , ni sa ka ni marau vua na Tamamudou me solia vei kemudou na matanitu .
Dou volitaka na veika e tu vei kemudou ka solia na kena i lavo vei ira na dravudravua ; dou vakarautaka ga na nomudou taga ni lavo e sega ni madra rawa , ka maroroya na i yau mai lomalagi e na sega ni oti rawa , e na tikina e sega ni torova rawa na daubutako , se kakana kina na sarasara .
Ka ni vanua ga e tiko kina na nomudou i yau , e na tiko tale ga kina na lomamudou .
“ Me vauci tiko ga na tolomudou , ka caudre tiko ga na nomudou cina ,
ka mo dou vakataki ira na tamata era waraka tiko na nodra turaga me lesu mai ki vale mai na kana magiti ni vakawati , ka me ra na dolava sara vua na katuba ni sa mai tukituki .
Era sa kalougata na dauveiqaravi e kunei ira na nodra turaga ni ra yadra tiko e na gauna sa yaco mai kina ko koya . Au sa kaya vei kemudou , e na vakadreta vakavinaka na nona i sulu , ka vakatikori ira me ra kana , ka na lako yani ko koya ka qaravi ira .
Ia e vaka e lako mai e na i karua ni wase ni bogi se ua i katolu , ka kunei ira ni ra sa vakarau tu , era sa kalougata ko ira na dauveiqaravi koya !
Ia mo dou kila oqo , kevaka e kila na i taukei ni vale na gauna e na lako mai kina na daubutako , ke a yadra tiko , ka sega ni laiva tu ga na nona vale me mai basuki .
O i kemudou tale ga mo dou vakarau tu , ni na yaco mai na Luve ni Tamata e na dua na gauna ko dou sega ni namaka ”
Sa qai kaya ko Pita vei Jisu , “ Turaga , ko ni cavuta tiko na vosa vakatautauvata oqo vei keitou ga , se vei keimami taucoko ? ”
A sauma na Turaga ka kaya , “ O cei mada na dauniyau yalo dina ka vuku , ko koya e na lesia na nona turaga me lewa na nona matavuvale , me solia vei ira na kedra i vakarau kakana e na kena gauna dodonu ?
Sa kalougata na tamata e kunei koya na nona turaga e na gauna e yaco mai kina ni sa cakava tiko vaka kina .
Au sa kaya vakaidina vei kemudou , e na lesi koya na nona turaga me lewa na veika kece e tu vua .
Ia kevaka e a mani kaya e lomana na tamata koya , ʻ E na yaco vakaberabera toka mai na noqu turaga , ʼ ka sa mani tekivu kina me mokulaki ira na tagane kei na yalewa veiqaravi , ka mai dau kana yani , ka dau gunu , ka dau mateni .
E na qai yaco mai na nona turaga na tamata koya e na dua na siga e sega ni namaki koya kina , e na tiki ni gauna e sega ni kila , ka na totogitaki koya , ka biuti koya vata kei ira na tamata tawa vakabauta .
“ Ia ko koya na tamata e sa kila tu na loma ni nona turaga , ka qai sega ni vakarau kina se cakava na ka e vaka na lomana , e na sota kaya e dua na i kuita bibi .
Ia ko koya ga e sega ni kila , ka qai cakava na ka sa dodonu me kuita kina , e na sota kaya e dua na i kuita mamada ga . Na tamata e soli vakalevu vua na ka e na namaki tale ga mai vua e levu na ka ; ia ko koya e soli vakalevu cake vua na ka , e na levu cake vaka kina na ka era namaka na tamata mai vua .
“ Au sa lako mai me'u mai vakamai vuravura e na bukawaqa , ka'u diva mada ga me a sa waqa oti tu !
Sa tu e dua na papitaiso me'u papitaisotaki kina ka sa ka levu na noqu rarawa me yacova ni sa vakayacori oti !
Dou nanuma beka ni'u sa lako mai me'u solia na veisaututaki e vuravura ? Au kaya vei kemudou , e sega , ia na veitawasei ga .
Ni sa tekivu oqo e ratou na veisei e lewe lima e na dua na vale ; e lewe tolu me veimecaki kei na lewe rua , ka lewe rua me veimecaki kei na lewe tolu .
Era na veimecaki vakai ira na veitamani tagane ; kei ira na veitinani yalewa ; kei ira na veivugoni yalewa . ”
E a qai kaya tale vei ira na lewe vuqa ko Jisu , “ Ni ko ni sa raica ni sa tubu e dua na o mai na ra , ko ni sa dau kaya sara , ʻ Sa lako mai oqo e dua na ucaʼ , ka dau mani yaco sara vaka kina .
Ia ni ko ni sa raica ni sa liwa tiko na cagi mai na ceva , ko ni sa kaya sara , ʻ E na ka levu na katakataʼ , ka sa dau mani yaco vaka kina .
O i kemuni na dauveivakaisini ! Ko ni sa kila rawa na i balebale ni rairai ni vuravura kei na macawa , ia a cava ga ko ni qai sega ni vakaibalebaletaka rawa kina na dela ni gauna oqo ?
“ Ia na cava ko ni sega ni lewa kina vakai kemuni na ka e dodonu mo ni kitaka ?
Ni drau sa salavata yani kei koya sa beitaki iko ki vua na turaganilewa , mo saga sara me sereki iko rawa ko koya e gaunisala , de qai kauti iko vua na turaganilewa , ka soli iko na turaganilewa vua na ovisa , ka qai biuti iko na ovisa ki na vale ni veivesu .
Au kaya vei iko , ko na sega ni sereki mai kina me yacova ni ko sa sauma oti sara na i otioti ni sede . ”
Era a tiko e so e na gauna vata koya , ka ra tukuna vei Jisu na ka e baleti ira na kai Kalili ka a bosoka vata ko Pailato na nodra dra kei na nodra i soro .
Sa qai kaya vei ira ko Jisu , “ Ko ni nanuma beka ni ra sa i valavala ca vakalevu cake ko ira koya vei ira na vo ni kai Kalili , ka ra mani sota kaya kina na veika rarawa koya ?
Au sa kaya vei kemuni , e segai ; ia , kevaka ko ni sega ni veivutuni , ko ni na rusa kece ga vaka kina .
Se ko ni nanuma beka ni ko ira na lewe tinikawalu ka a lutuki ira na doka ni vale cecere mai Sailoama ka vakamatei ira , era tamata ca cake sara mai vei ira kece na tani ka ra tiko e Jerusalemi e na gauna koya ?
Au sa kaya vei kemuni , E segai ; ia , kevaka ko ni sa sega ni veivutuni , ko ni na mate kece tale ga vaka kina ”
Sa qai tukuna tale ga vei ira ko Jisu na vosa vakatautauvata oqo : “ E dua na tamata e tea e na loma ni nona were ni vaini e dua na vunilolo . Ia ni sa lako me la'ki vakasaqara kina e so na vuana , e a sega ni kunea kina e dua .
Sa qai kaya vua na i vakatawa ni vaini ko koya , ʻ Raica , sa tolu na yabaki oqo na noqu dau lako tiko mai me'u mai vaqara na vua ni lolo oqo ; ka sega ni'u sa bau kunea kina e dua na vuana . Taya laivi ; na cava e mai vakamaumautaka wale tiko ga kina na vanua ? ʼ
Sa qai sauma vua ko koya , ka kaya , ʻ Ni laiva saka me yabaki tale mada ga oqo , me'u sa tei cukiraka vakavolivolita mada , ka biuta kina na i vakabulabula ni qele .
Kevaka e mani vua e na yabaki ka tarava , sa daumaka ; ia kevaka e sega , mo ni qai taya laivi . ʼ ”
E a veivakatavulici tiko e na dua na valenilotu e na Siga ni Vakacecegu ko Jisu .
A tiko kina e dua na yalewa ka curumi koya tu e dua na yalo ka sa vakamalumalumutaki koya voli ka yabaki tinikawalu . Sa vakalairoro vakalevu sara ko koya ka sega ni duri cake rawa vakadodonu .
Ia ni sa raici koya ko Jisu , sa kaciva ka kaya vua , “ Yalewa , ko sa sereki mai na nomu malumalumu . ”
Sa qai tarai koya ko Jisu , ka sa tucake rawa sara vakadodonu ko koya ka vakacaucautaka na Kalou .
Ia e a cudru kina na i liuliu ni valenilotu ni veivakabulai tiko ko Jisu e na Siga ni Vakacecegu . Sa qai kaya ko koya vei ira na tamata , “ Sa tu e ono na siga me ia kina na cakacaka , mo ni lako mai kina mo ni vakabulai , ka kakua ga e na Siga ni Vakacecegu ”
A sauma vua na Turaga ka kaya , “ Oi kemudou na dauveivakaisini ! E sega li ni ko ni dau sereki ira na nomuni bulumakau kei na asa e na Siga ni Vakacecegu mai na vale ni manumanu ka la'ki vagunuvi ira ?
E sega li ni dodonu vua na yalewa oqo , o koya e dua na kawa i Eparaama , ka sa vauci koya tu ko Setani ka sa yabaki tinikawalu , me sereki mai na i vau oqo e na Siga ni Vakacecegu ? ”
Ia ni sa kaya na ka oya ko koya , era sa madua kece ga na nona meca , ka ra sa marau na tamata kece ga e na vuku ni veika talei sa cakava ko koya .
Sa qai kaya tale ko Jisu , “ E vaka tu beka evei na matanitu ni Kalou ; me'u vakatautauvatana beka kei na cava ?
Sa tautauvata kei na dua na sore ni musita , sa taura e dua na tamata ka tea e na nona were , ka sa tubu ka yaco me dua na vunikau levu , ka ra sa caka sova na manumanu vuka e na veitabana ”
A sa kaya tale ko Jisu , “ Me'u vakatauvatana na matanitu ni Kalou kei na cava ?
Sa tautauvata kei na i vakatubu , ka a taura e dua na yalewa , ka biuta ki na tolu na i vakarau falawa me yacova ni sa curuma vakavinaka kece na falawa koya na i vakatubu .
A veilakoyaki voli ko Jisu e na veikoro lelevu kei na veikoro lalai , ka veivakatavulici tiko , ka lako tiko vaka ki Jerusalemi .
Sa qai kaya vua e dua , “ Turaga , era na lewe lailai wale beka ga era na vakabulai ? ” A sa kaya vei ira ko koya ,
“ Ni gumatua sara mo ni curu e na katuba qiqo ; ni'u sa kaya vei kemuni , e lewe vuqa era na saga me ra curu ki loma ka ra na sega ni rawata .
Ni sa na tucake na i taukei ni vale , ka sogota na katuba , ko ni sa na qai tu ga e tautuba , ka tukituki e na mata ni katuba ka kaya , ʻ Turaga , ni dolava mada vei keimami ! ' E na qai sauma vei kemuni ko koya , ka kaya , ʻ Au sega ni kila se ko ni lako mai vei ! '
Ko ni na qai kaya , ʻ Keimami a dau kana ka gunu e matamuni , ka ko ni a dau veivakatavulici e na neimami veigaunisala . ʼ
Ia e na qai kaya ko koya , ʻ Au sa kaya vei kemuni , au sega ni kila se ko ni lako mai vei ; ni lako tani , ni ko ni tamata i valavala ca ! '
Ko ni na qai tagi ka vakasequruquru bati ni ko ni sa na raici Eparaama , kei Aisake kei Jekope kei ira na parofita e na matanitu ni Kalou , ia ko i kemuni ko ni sa biu tani ki tautuba .
Ia era na lako mai na tamata mai na tokalau , kei na ra , mai na vualiku kei na ceva tale ga , ka ra na tiko me ra kana e na matanitu ni Kalou .
Ka raica , e so era tu e muri era na liu , ka so era tu e liu era na muri ”
E na gauna vata koya era a lako mai eso na Farisi ka kaya vei Jisu , “ Lako tani e ke , ni via vakamatei iko tiko ko Eroti ”
Sa qai kaya ko koya vei ira , “ Ni la'ki tukuna vua na fokisi koya , me kila , au na vakasavi ira na tevoro ka veivakabulai fiko edaidai kei na siga ni mataka tale ga , ka'u na qai vakaotia na noqu cakacaka e na siga ka tarava .
Ia sa dodonu me'u ia mada ga e na noqu i lakolako edaidai , ni mataka , kei na siga ka tarava ; ni sa sega ni dodonu me mate e dua na parofita e na dua na vanua tani , mai Jerusalemi duadua ga .
Isa , Jerusalemi ! Jerusalemi ! Ko iko ko a vakamatei ira na parofita , ka vakaviriki rra e na vatu ko Ira era a talai yani vei iko . Sa vakavuqa na noqu vakasoqoni ira vata na luvemu , me vaka na nona vakasoqoni rra vata na luvena na tina ni toa e na ruku ni tabana , ia ko ni a sega ga ni vinakata !
Raica , sa biu wale tu ka laladidi na nomuni veivale . Ka'u sa kaya vei kemuni , ko ni na sega ni raici au tale me yacova ni ko ni na kaya , ʻ Sa kalougata ko koya sa lako mai e na yaca ni Turaga ! ʼ “
E na dua na Siga ni Vakacecegu , a la'ki kana e na vale ni dua na nodra i liuliu na Farisi ko Jisu , ka a vakaraici koya matua e so na tamata .
E a qai lako yani vua e dua na tamata e tauvi koya tu na buketevatu .
Sa qai vosa vei Ira na Farisi kei na daunilawa ko Jisu , ka kaya , “ Sa tara li me caka na veivakabulai e na Siga ni Vakacecegu se sega ? ”
Ia era a sega ni kaya rawa e dua na ka . Sa qai tauri koya ko Jisu ka vakabula ka kaya me lako .
Sa qai kaya vei rra ko koya , “ Ke dua vei kemuni e lutu ki na toyevu na luvena se na nona bulumakau e na Siga ni Vakacecegu , e na sega beka li ni la'ki vueta mai vakatotolo e na siga trko ga koya ? ”
Era a sega ni sauma rawa na taro koya .
Sa qai tukuna ko Jisu e dua na vosa vakatautauvata vei ira ka a sureti yani , ni sa raica na nodra digitaka ga na veitikina dokai ; ka sa kaya vei ira ,
“ Ni sa sureti iko e dua ki na dua na kana ni vakamau , kakua ni la'ki dabe e na dua na tikina dokai , de sa sureti tale ga e dua e cecere cake mai vei iko ,
ka na qai lako yani ko koya e a sureti kemudrau ka kaya vei iko , ʻ Vagalala mada me dabe e keri ko koya oqo , ʼ ko na qai madua ni ko sa na la'ki tiko e na tikina e ra sara .
Ia ni ko sa sureti , la'ki tiko e na tikina e ra sara , me na qai lako mai ko koya ka sureti iko , ka na qai kaya vei iko , ʻ Noqu i tokani , lako yani ki cake , ʼ ko na qai dokai e matadra kece ko ni tiko vata e na kana .
O koya yadua e dau vakalevulevui koya e na vakalolovirataki , ia ko koya yadua e dau vakalolovirataki koya , e na vakalevulevui ”
Sa qai kaya tale ga ko Jisu vua na tamata ka a sureti koya , “ Ni ko sa cakava e dua na magiti me i vakasigalevu se i vakayakavi , kakua ni sureti ira na nomu i tokani , se na tuakamu , se na tacimu , se ko ira na wekamu , se ko ira na kai nomu vutuniyau , de ra na sureti iko tale e muri me kena i dole , ka sa na saumi lesu kina vei iko .
Ia ni ko sa caka magiti , sureti ira na dravudravua , na lokiloki , na gera , na mataboko ;
ko na qai kalougata kina , ka ni ra na sega ni dolea rawa vei iko . E na qai dolei vei iko ni ra sa tu cake tale mai na mate na yalododonu ”
Ia ni sa rogoca na ka oqo e dua vei ira ka ra kana vata tiko kei Jisu sa qai kaya vua , “ Sa kalougata ko koya e na kana e na kanavata ka na caka e na matanitu ni Kalou ! ”
Ia e a qai kaya vua ko koya , “ E a cakava e dua na magiti levu ni kanavata e dua na tamata , ka sureti ira kina e lewe vuqa .
Ia ni sa yaco na gauna me caka kina na vakayakavi , sa qai talai ira na nona tamata me ra tukuna vei ira ka sureti tu , ʻ Mo ni lako mai , ni sa vakarau oti tu na veika kece ! '
Ia era sa qai vakaiulubale kece . E a kaya na i matai ni tamata ki vua , ʻ Au sa volia e dua na tiki ni vanua , ka sa dodonu me'u la'ki raica mada ; au sa kerea mo vosota ni'u na sega ni lako yani ! '
E dua tale e kaya , ʻ Au sa volia e tini na bulumakau , ka'u sa lako tiko me'u la'ki vakatovolei ira . Au kerea me'u vosoti kina . ʼ
E dua tale e kaya , ʻ Au sa qai vakamau wale ga oqo , sa i koya sa na sega kina ni rawa ni'u lako yani . ʼ
“ Sa qai lako na tamata koya ka tukuna na veika koya vua na nona turaga . A sa cudru vakalevu na i taukei ni vale , ka kaya vua na nona tamata , ʻ Lako vakatotolo ki na veigaunisala kei na veisaqata ni koro ka kauti ira mai na dravudravua , kei ira na gera , kei ira na mataboko , kei ira na lokiloki . ʼ
Oti koya sa qai mai kaya tale na tamata koya , ʻ Sa vakayacori oti saka na nomuni lewa , ka sa vo ga na vale . ʼ
Sa qai kaya vua na tamata koya na nona turaga , ʻ Lako ki na veigaunisala lelevu kei na veisala lalai , ka cikevi ira na tamata me ra lako mai , me sinai sara na noqu vale .
Ni'u sa kaya vei kemudou , e na sega sara ni dua vei ira na sureti me na kania e dua na ka e na noqu i vakayakavi oqo ! ʼ “
Era a salavata tiko kei Jisu e lewe vuqa sara , ka a vuki ko koya ka kaya vei ira ,
“ Kevaka e lako mai vei au e dua na tamata ka sega ni uasivi cake na nona lomani au mai na nona lomani tamana , kei tinana , kei na watina , kei iratou na luvena , kei iratou na tuakana kei na tacina , kei iratou na ganena , io kei na nona bula sara tale ga ko koya , e na sega ni rawa me noqu tisaipeli .
O koya tale ga e sega ni colata na nona kauveilatai ka muri au , e na sega ni rawa me noqu tisaipeli .
“ Se ko cei vei kemuni e via tara e dua na vale cecere , me na sega ni tiko sobu mada e liu ka cakacakataka na kena i sau , se na rauta na ka e tu vua me vakaotia kina se sega ?
De lakolako e na qai cakava rawa wale ga na kena yavu ka sa oti na i lavo . Era na qai vakalialiai koya ko ira kece ga ka raica ,
ka ra kaya , ʻ E a tekivu tara vale na tamata oqo , ia sa sega ni rawa ni vakaotia . ʼ
“ Se ko cei na tui e la'ki vala kaya e dua tale na tui , me na sega ni tiko sobu mada e liu ka vakasamataka , se sa na rawa vua kei na nona lewe tini na udolu , me ra vala kaya na nona meca kei na nona ruasagavulu na udolu se sega ?
Ia kevaka e sega , e na tala ko koya e dua na mata ni sa yawa sara yani ko koya ka dua , me vakamasuta me rau veisaututaki .
O koya gona e na sega kina ni rawa me noqu tisaipeli e dua vei kemuni kevaka e sega ni biuta tani na veika kece e tu vua .
“ E ka vinaka na masima , ia kevaka sa seyavu mai na masima e na kena tuituina , e na qai vakatuituinataki tale e na cava ?
Sa na qai tawa yaga ki na vanua se ki na i vakabulabula ni qele ; ka ra sa na biuta tani ga na tamata . O koya e vakadaligana me rogo kina , me rogoca sara . ”
E na dua na siga era a lako vata yani vei Jisu ko ira na daukumuni i vakacavacava , kei ira na tamata i valavala ca , me ra vakarorogo ki na nona vosa .
Era a qai vosa kudrukudru kina na Farisi kei ira na daunilawa ka kaya , “ Na tamata oqo e dau veilasamaki kei ira na tamata i valavala ca ka kana vata kei ira . ”
Sa qai tukuna vei ira na vosa vakatautauvata oqo ko koya , ka kaya ,
“ Kevaka e dua vei kemuni e dua na drau na nona sipi , ka qai yali e dua vei ira ; e na sega li ni laivi ira tu na lewe ciwasagavulukaciwa e na vanua veico , ka la'ki vakasaqara na le dua ka yali me yacova sara ni sa kunea ?
Ia ni sa kunea , sa biuta ki na usouso ni domona ka colata lesu e na mamarau .
Ni sa yaco ki na nona vale , sa qai kacivi ira vata yani na nona i tokani kei ira ka tiko voleka ka kaya vei ira , ʻ Me da mai reki vata mada , ni'u sa kunea tale na noqu sipi ka a yali . ʼ
Au sa kaya vei kemuni , e na vaka kina na levu ni reki mai lomalagi e na vukuna e dua bau ga na tamata i valavala ca sa veivutuni , ka sega soti e na vukudra na lewe ciwasagavulukaciwa na tamata yalo dodonu ka sega ni yaga me ra veivutuni .
“ Se kevaka e dua na yalewa e tini na nona tiki ni siliva ka qai vakayalia e dua , e na sega li ni tutuvaka na cina ka taviraka na vale , ka vakasaqara matua sara me yacova sara ni sa kunea ?
Ia ni sa kunea sa kacivi ira vata mai na nona i tokani kei ira ka tiko voleka , ka kaya , ʻ Me da mai reki vata mada , ni'u sa kunea tale na tiki ni siliva ka'u a vakayalia . ʼ
Au sa kaya vei kemuni ni sa tubu vaka kina na reki e na matadra na agilosi ni Kalou e na vuku ni dua bau ga na tamata i valavala ca sa veivutuni ”
Sa qai kaya tale ko Jisu , “ E a tiko kina e dua na tamata ka lewe rua na luvena tagane .
Sa qai kaya vei tamadrau ko koya e gone vei rau , ʻ Tamaqu , solia mada mai vei au na i votavota ni yau sa baleti au . ʼ Sa qai vota vei rau ko koya na i yau .
Ni sa oti e vica na siga sa qai kumuna vata na nona ka kece ga na gone ka lako ki na dua na vanua yawa ; ka vakasabusabutaka kina na nona i yau e na veimataqali marau ca .
Ia ni sa vakayalia taucoko na nona i yau , sa qai tubu e dua na dausiga levu e na vanua koya , ka sa tekivu me leqa sara mai ko koya .
Sa qai la'ki tiko kei na dua na lewe ni vanua koya ; ka sa talai koya sara na tamata koya ki na nona i teitei me vakana vuaka kina .
Sa dau garova ko koya me kania na kedra kakana na vuaka , me mamau kina ; ka a sega ni bau dua na tamata me solia vua e dua na ka me kania .
Ia ni sa qai vakilai yalona tale , sa kaya , ʻ Sobo ! na kedra lewe vuqa na tamata cakacaka nei tamaqu ; era kana ka mamau ka mai vo tu yani na kedra , ia ka'u sa mai mate tu e ke e na viakana !
Au na tu ka lako vei tamaqu , ka'u na kaya vua , “ Tamaqu , au sa i valavala ca ki lomalagi , e na matamuni tale ga .
Sa sega ni ganita me'u vakatokai tale me'u luvemuni ; ni okati au me'u vaka ga e dua na nomuni tamata cakacaka ” '
Sa qai tu sara ko koya ka lako vei tamana . “ Ia ni sa tu vakayawa tu ga yani , sa raici koya mai ko tamana , ka sa tuburi koya na loloma ; ka sa qai cici yani vua , ka mokota ka reguca .
Sa qai kaya na luvena vua , ʻ Tamaqu , au sa i valavala ca ki lomalagi , e na matamuni tale ga , ka sa sega ni ganita me'u vakatokai tale me'u luvemuni . ʼ
Ia sa kaya ko tamana vei ira na nona tamata , ʻ Dou kauta vakatotolo mai na i sulu vinaka sara ka vakasulumi koya kina , ka daramaka e dua na mama e na nona i qaqalo , kei na i vava e na yavana .
Dou la'ki mokuta tale ga mai na luve ni bulumakau uro , ka me da kana ka mamarau ;
ni a sa mate na luvequ oqo , ka sa qai bula tale ; a sa yali , ka sa qai kune tale . ʼ Era sa qai vakatekivu me ra mamarau .
“ Ia e a tiko mai na vanua ni teitei na luvena ka qase . Ni sa lesu tale tiko ko koya ka sa lako voleka yani ki vale , sa rogoca sara na domo ni vakatagi kei na meke .
Sa qai kaciva e dua vei ira na tamata ko koya , ka taroga se soqo ni cava ka yaco tiko koya .
Sa qai kaya vua ko koya , ʻ Sa lesu tale mai na taeimuni , ka sa mokuta na tamamuni na luve ni bulumakau uro , ni rau sa veikune tale ka sa bula vinaka . ʼ
“ A sa cudru ko koya ka bese ni curu ki vale . Sa qai curu ki tuba ko tamana ka la'ki vakamasuti koya .
Sa qai kaya vei tamana ko koya , ʻ Raica , Tamaqu , e na veiyabaki kece oqo au cakacaka tu kina vei iko me vaka e dua na bobula , ka'u sega sara ni bau talaidredre ki na nomu lewa ; ia ko sega ni bau solia vei au e dua wale mada ga na luve ni me , me'u marau vata kina kei ira na noqu i tokani .
Ia ni sa lako ga mai na luvemu oqo , ko koya ka sa la'ki vakayalia na nomu i yau vei ira na yalewa dautagane , ko sa qai vakamatea vua na luve ni bulumakau uro ! ʼ
Ia sa qai kaya vua ko tamana , ʻ Na luvequ , ko iko ko sa tiko vata voli ga kei au , ka sa nomu tu na veika kece ga e noqu .
Sa dodonu ga me da marau ka reki , ni a sa mate na tacimu oqo , ka sa bula tale ; e a sa yali , sa qai kune tale ! ʼ “

Sa qai kaya tale ga ko Jisu vei iratou na nona tisaipeli , “ E a tiko kina e dua na tamata vutuniyau ka dua tiko na nona dauniyau . Sa qai beitaki vua na nona dauniyau ni sa vakayalia tiko na nona i yau .
Sa qai kacivi koya ka kaya vua , ʻ A cava au sa mai rogoca oqo me baleti iko ? Solia mai e dua na i tukutuku ni nomu qarava na i yau , ni sa sega ni rawa mo dauniyau tiko ga . ʼ
Sa qai vakananuma e lomana na dauniyau ka kaya , ʻ Na cava beka me'u eakava ni sa vakarau kauta tani vei au na noqu turaga na cakacaka vakadauniyau ? Au sega soti ni kaukauwa me'u rawata na cukicuki , ka'u madua ni kerekere .
Oi au sa qai kila na ka me'u cakava , me rawa ni ra kauti au kina na tamata ki na nodra veivale ni'u sa sivo mai na cakacaka vakadauniyau . ʼ
“ Sa qai kacivi ira yadudua mai era dinau tu vua na nona turaga . Sa kaya vua na i matai , ʻ E vica na nomu dinau vua na noqu turaga ? ʼ
A sa kaya ko koya , ʻ E dua na drau na i vakarau waiwai . ʼ Sa qai kaya vua na dauniyau , ʻ Taura na nomu i vola ni dinau , dabe ka vola sara me limasagavulu . ʼ
Sa qai taroga e dua tale ko koya , ka kaya , ʻ E vica na nomu dinau ko iko ? ʼ Sa kaya ko koya , ʻ E dua na drau na i vakarau sila . ʼ Sa qai kaya vua na dauniyau , ʻ Taura na nomu i vola ni dinau ka vola me walusagavulu . ʼ
“ E a vakacaucautaki koya na dauniyau tawa dodonu na turaga koya , e na nona i vukivuki vuku ; ni ra sa vuku vakalevu cake na gone ni vuravura oqo e na veika e baleti ira , ka sega soti ko ira na gone ni rarama .
“ Ka'u sa kaya vei kemudou , Dou vakayagataka na i yau vakavuravura me so kina na wekamudou , ia ni sa cagina na i yau me ra na qai kauti kemudou na wekamudou koya ki na veitikotiko tawa mudu .
“ O koya sa dina e na ka lailai , e na dina tale ga e na ka levu ; ia ko koya sa sega ni dodonu e na ka lailai , e na sega ni dodonu tale ga e na ka levu .
Ia kevaka dou sa sega ni dina e na i yau vakavuravura , ko cei e na nuitaki kemudou e na i yau dina ?
Kevaka tale ga dou sa sega ni dina e na ka e nona e dua tani , ko cei e na solia vei kemudou na ka e nomudou ?
“ E sega ni dua na tamata e qarava rawa e rua na turaga ; ni na cata e dua ka lomani koya ka dua ; se ni na soli koya sara vua e dua ka beci koya ka dua . Dou na sega ni qaravi rau vata rawa na Kalou kei na i yau . ”
Ia ni ra sa rogoca koya ko ira na Farisi , era sa qai vosa vakacataki koya , ka ni ra sa dau domona na i lavo .
Sa qai kaya vei ira ko koya , “ Sa i kemuni ko ni sa dau vakadonui kemuni ga e matadra na tamata ; ia sa kila na lomamuni na Kalou ; ni sa ka vakasisila e na mata ni Kalou na ka e vakadokadokai vei ira na tamata .
“ E a sa tu na Lawa i Mosese kei na nodra volavola na parofita me yaco mai vei Joni na Dauveipapitaisotaki ; mai kea , sa qai tekivu me vunautaki na matanitu ni Kalou , ka ra sa gu sara na tamata kece ga me ra curu kina .
Ia sa rawarawa cake me takali laivi ko lomalagi kei vuravura , sa dredre ga me lutu wale e dua na tiki ni lawa lailai sara .
“ O koya yadua sa biuta na watina , ka la'ki vakawati kei na dua tale , sa dauyalewa ko koya ; ia ko koya sa vakawatitaka e dua na yalewa sa biuti koya na watina , sa dauyalewa tale ga ko koya .
“ E a tiko e dua na tamata vutuniyau , ka dau vakaisulu e na i sulu lokaloka kei na lineni malumu , ka dau kana ka marau vakalevu tu ga e na veisiga .
E a tiko tale ga e kea e dua na tamata dravudravua e na nona matavuvale . A yacana ko Lasarusa , ka robota tu na yagona na vidikoso .
Sa dau garova ko Lasarusa me vakani e na meme ni kakana e lutu mai na teveli ni tamata vutuniyau . Era sa dau lako tale ga mai na koli ka vakadramica na nona vidikoso .
“ Sa mani mate na tamata dravudravua ka ra sa kauta na agilosi ki na lomasere i Eparaama . Sa qai mate tale ga na tamata vutuniyau ka bulu .
A sa tacake mai Etesi ni sa vakararawataki tu ka raici Eparaama sara tu vakayawa , kei Lasarusa ni koto e lomaserena .
A sa kaci ka kaya , ʻ I Tamaqu Eparaama , lomani au mai , talai Lasarusa mada me tonia na mua ni nona i qaqalo e na wai ka mai vakabatabatataka na yamequ ; ni sa ka levu na noqu rarawa e na vuku ni yameyame ni buka oqo ! ʼ
“ Ia e a qai kaya ga ko Eparaama , ʻ Na luvequ , nanuma tiko ni ko a dau taura na veika vinaka kece ga e na gauna ko a sa bula voli kina , ia e a vaka tale ga kina ko Lasarusa ni a taura na veika ca ; ia oqo sa vakacegui e ke ko koya , ia ko iko sa vakararawataki .
A kena i kuri , e tu oqo e na kedaru maliwa e dua na i keli vakaitamera , e dredre kina vei ira e ke me ra lako yani vei kemuni , ka sega tale ga ni dua me lako rawa mai keri vei keimami . ʼ
Sa qai kaya kina ko koya , ʻ Ia au sa masuti iko , tamaqu Eparaama , mo talai koya ki na vale nei tamaqu ,
ni ratou lewe lima tiko na taciqu , me rawa ni la'ki vakasalataki iratou , de ratou na qai lako tale ga mai ki na vanua ni veivakararawataki oqo . ʼ
“ Ia sa qai kaya vua ko Eparaama , ʻ Sa tu vei iratou ko Mosese kei ira na parofita . Me ratou qai rogoci ira ga . ʼ
A sa kaya ko koya , ʻ E sega , tamaqu Eparaama , kevaka ga e dua mai vei ira na mate e lako vei iratou , e ratou na qai veivutuni . ʼ
Sa qai kaya vua ko koya , ʻ Kevaka e ratou sa sega ni vakarogoci Mosese kei ira na parofita , e na sega tale ga ni rawai na lomadratou ; veitalia sara mada ga ke mani tucake tale e dua mai na mate . ʼ ”

Sa qai kaya vei iratou na nona tisaipeli ko Jisu , “ E na yaco dina ga na veivakacalai , ia sa na kalouca ko koya e vakavuna !
E na vinaka cake vua kevaka e a vakarubeci e domona e dua na vatu i qaqi levu , ka biu ki wasawasa , ka ca ni vakacala e dua vei ira na lalai oqo .
Dou qarauni kemudou vinaka ! “ Kevaka e cala vei iko e dua na wekamu , vunauci koya ; ia kevaka sa veivutuni , kakua ni cudruva .
Ia kevaka e cala vakavitu vei iko ko koya e na dua na siga , ka saumaki vakavitu vei iko , ka kaya , ʻ Au sa veivutuni , ʼ ia kakua ni cudruva . ”
E ratou sa qai kaya na i apositolo vua na Turaga , “ Ni vakalevutaka na neitou vakabauta ! ”
Sa qai kaya na Turaga , “ Kevaka e tu vei kemudou na vakabauta lailai sara me vaka na sore ni musita , e rawa mo dou kaya ki na vunilolo oqo , ʻ Cavu i vuvu mai , ka la'ki tei e na loma ni wasawasa , ʼ e na talarrawarawa vei kemudou na vunilolo .
“ E na dua beka vei kemudou e siviyara trko na nona tamata , se vakatawa sipi , e na kaya vua ni sa lesu mai e na cakacaka , ʻ Lako sara mai , ka dabe mo kana ! '
E na sega beka ni kaya vua , ʻ Vakarautaka na qau i vakayakavi , vauca na wa ni tolomu , ka qaravi au me'u kana mada ka gunu , ka oti ko na qai kana ka gunuʼ ?
E na vakavinavika li ko koya vua na tamata koya ni sa vakayacora na ka e vakaroti vua ?
Me vaka tale ga krna ko i kemudou , ni dou sa vakayacora na ka kece ga ka a vakaroti vei kemudou , dou kaya , ʻ E sega na ka keitou uasivi cake krna ko i keitou mai vei Ira na kena vo ni tamata ; ni keitou sa vakayacora ga na ka sa neitou i tavi me keitoucakava . ” ʼ
E na i lakolako i Jisu ki Jerusalemi , e a lakova kina na loma i Samaria kei Kalili .
Ia ni sa curu ko koya ki na dua na koro , e a sota kina kei na lewe tini na tamata vukavuka . E ratou tu vakayawa tu yani ;
ka ratou kaci vua ka kaya , “ I Jisu , na Turaga , ni lomani keitou mai ! ”
Ia ni sa raici iratou ko koya , sa kaya vei iratou , “ Dou la'ki vakaraitaki kemudou vei ira na bete ” Ni ratou sa lako tiko ga e ratou sa vakabulai .
Ia ni sa raica e dua vei iratou ni sa vakabulai , sa lesu tale vua , ka vakacaucautaka na Kalou e na domo levu .
A sa cuva sobu vakatoboicu e na mata i Jisu , ka vakavinavinaka vua . Ia e kai Samaria na tamata koya .
Sa qai kaya ko Jisu , “ E sega li ni lewe tini e ratou a vakasavasavataki ? E ratou sa i vei ga na lewe ciwa ?
E sega tale ni dua e kune me lesu mai ka vakavinavinaka vua na Kalou , ko koya duadua ga na kai tani oqo ”
Sa qai kaya vua ko koya , “ Tucake , ka lako , sa vakabulai iko na nomu vakabauta . ”
E na dua na gauna era a tarogi Jisu kina na Farisi se na yaco mai e na gauna cava na matanitu ni Kalou . E a qai sauma vei ira ko koya , ka kaya , “ E na sega ni yaco mai na matanitu ni Kalou kei na i vakatakilakila e so me rawa ni laurai kina .
Era na sega tale ga ni kaya , ʻ Raica , sa i koya oqo ! se sa i koya oya ! ' ka ni sa tu ga na matanitu ni Kalou e na lomamudou ”
Sa qai kaya vei iratou na tisaipeli ko koya , “ E na yaco mai na siga dou na gadreva kina mo dou raica e dua na nona siga na Luve ni Tamata , ia dou na sega ni raica .
Era na qai kaya vei kemudou , ʻ Raica , e kea ! ' se ʻ Raica , e ke ! ' Kakua ni lako , ka kakua ni muri ira .
Me vaka ni sa tibi na livaliva ka cilava na lomalagi mai na dua na yasana ki na yasana kadua , sa na vaka tale ga kina na Luve ni Tamata e na nona siga .
Ia e na vosota mada e liu ko koya na veika rarawa e vuqa , ka ra na besetaki koya na i tabatamata oqo .
Me vaka e a yaco e na gauna i Noa , e na vaka tale ga kina e na gauna ni Luve ni Tamata .
Era a kana tiko , ka gunu , ka vakawati , ka veimusumusuki me ra vakawati , ka yacova na siga sa vodoka kina na waqa ko Noa . Sa qai lako yani na waluvu ka vakarusai ira kece ga .
E na tautauvata tale ga kei na gauna i Lote . Era a kana tiko , ka gunu , ka veivoli ; era a teitei , ka tara vale .
Ia e na siga e a biuti Sotoma kina ko Lote , e a tau mai lomalagi na bukawaqa kei na sulifure ka vakamatei ira kece ga .
E na vaka koya e na siga sa na vakaraitaki mai kina na Luve ni Tamata .
“ E na siga koya , ko koya e tiko e na dela ni vale , ka tu na nona i yaya e loma ni vale , me kakua ni lako sobu me la'ki kauta mai ; ka vaka kina ko koya e tu mai na vanua ni teitei , me sa kakua ni lesu tale ki vale .
Dou nanuma na wati Lote !
O koya e saga me maroroya na nona bula e na vakayalia , ia ko koya sa vakayalia na nona bula e na maroroya .
Au sa tukuna vei kemudou , e na bogi koya e rau na davo tu e lewe rua na tamata e na dua na i davodavo , e na kau tani e dua , ka biu tu e dua .
E rau na qaqi sila vata tiko e lewe rua na yalewa , e na kau tani e dua ka biu tu e dua .
[ E rau na tiko e na were e rua na tagane , e na kau tani e dua ka biu tiko e dua . ] ”
E ratou sa qai kaya vua , “ Ki vei koya , Turaga ? ” Sa qai kaya vei iratou , ko koya , “ E na vanua ga e koto kina na yago , era na sosorata vata yani kina na manumanu vuka dau kana yago ni mate . ”
Sa qai tukuna ko Jisu vei ira na tisaipeli e dua na vosa vakatautauvata , me ra dau masu tiko ga kina ka kakua ni cegu koso .
“ E a tiko e na dua na koro e dua na turaganilewa ka sega ni dau rerevaka na Kalou se dokai ira na tamata .
E tiko tale ga e na koro koya e dua na yada ka dau lako wasoma yani mai vua , ka kaya , ʻ Mo ni vakadinadinataka mada na noqu dodonu vua na noqu meca . ʼ
E na dua na gauna balavu e a sega ni via cakava kina ko koya e dua na ka , ia e muri sa qai kaya e lomana , ʻ E dina ga ni'u sega ni rerevaka na Kalou se doka na tamata ,
ia e na nona vakasosataki au ga na yada oqo , au sa na vakadodonutaka kina na ka e baleti koya , de na qai vakaocai au ga e na nona lakolako tiko ga mai . ʼ ”
Sa qai vakuria na Turaga ka kaya , “ Dou rogoca vinaka na ka e kaya na turaganilewa tawa dodonu koya .
Ia e na sega li ni na vakadodonutaka na Kalou na ka e baleti ira na nona digitaki era dau tagi vua e na siga kei na bogi ? E na berabera li na nona veivuke ?
Au sa kaya vei kemudou , e na vakadodonutaka vakatotolo sara na ka e baleti ira . Ia ni sa lako mai na Luve ni Tamata e na kunea li e vuravura na vakabauta ? ”
Sa qai tukuna tale ga na vosa vakatautauvata oqo ko Jisu vei ira e so era vakabauti ira ga vakai ira ni ra sa tamata dodonu , ka beci ira na tani .
“ E rau a lako cake ki na valenisoro e lewe rua na tamata me rau la'ki masu : e dua e Farisi , ka dua e daukumuni i vakacavacava .
“ Sa tu na Farisi ka masu vakai koya vaka oqo , ʻ Kemuni na Kalou , au vakavinavinaka vei kemuni ni'u sa sega ni vakataki ira na tani , era dau kocokoco , era dau veivakaisini , ka ra dauyalewa ; au sega tale ga ni vakataki koya na daukumuni i vakacavacava koya .
Au dau lolo vakarua e na veimacawa , ka'u dau solia na i katini ni veika kece au rawata . ʼ
“ Ia e a tu vakayawa ga yani na daukumuni i vakacavacava , ka sega mada ga ni tacake rawa ki lomalagi ; e a tavia ga na lomaserena e na loma rarawa , ka kaya ʻ Kemuni na Kalou , ni lomani au mai na tamata i valavala ca ! '
Au sa tukuna vei kemudou , ni a lako sobu ki na nona vale na tamata koya ka sa vakadonui , ka sega ga ko koya kadua ; ni ko koya yadua e vakalevulevui koya e na vakalolovirataki , ia ko koya e vakalolovirataki koya e na vakalevulevui ”
Era a qai kauti rra yani na gone lalai e so na tamata ki vei Jisu me tarai Ira . Ia ni ratou sa raica na tisaipeli , e ratou sa qai karalaki ira .
Ia e a kacivi rra ga vua na gone ko Jisu , ka kaya , “ Laivi rra na gone lalai me ra lako mai vei au , ka kakua ni tarovi rra , ni sa nodra na gone vaka oqo na matanitu ni Kalou .
Au sa kaya vakaidina vei kemudou , ko koya e na sega ni ciqoma na matanitu ni Kalou me vaka na gone lailai e na sega ni curu kina . ”
A qai tarogi koya e dua na turaga ka kaya , “ Vakavuvuli vinaka , na cava me'u cakava me'u taukena kina na bula tawa mudu ? ”
Sa qai kaya vua ko Jisu , “ Na cava ko vakatokai au kina me'u vinaka ? E sega ni dua e vinaka , na Kalou duadua ga .
Ko sa kila na i vakaro : ʻ Kakua ni ia na veibutakoci , kakua ni laba , kakua ni butako , kakua ni veibeitaki vakailasu . Vakarokoroko vei rau na tamamu kei na tinamu ”
Sa qai kaya ko koya , “ A veika kece ga oqori au sa dau muria tiko mai na gauna au a se gone kina ka yacova mai oqo . ”
Ni sa rogoca koya ko Jisu sa qai kaya vua , “ E dua ga na ka e sa vo tiko vei iko . Volitaka na ka kece ga e tu vei iko , ka veivotayaka vei ira na dravudravua na kena i lavo ; ko na qai vakaiyau mai lomalagi . Ia ko iko , mo lako mai ka muri au . ”
Ia ni sa rogoca koya ko koya sa rarawa sara na lomana ni sa rui levu na nona i yau .
Ia ni sa raica ko Jisu , sa kaya , “ Sa dredre dina vei ira na vutuniyau me ra curu ki na matanitu ni Kalou !
Ni sa rawarawa cake me curuma na mata ni cula na kameli , ka dredre me curuma na matanitu ni Kalou na tamata vutuniyau ”
Era sa qai kaya ko ira ka rogoca , “ Ko cei beka ga e na qai vakabulai rawa ? ”
Sa qai kaya ko koya , “ Na ka sa sega ni rawa vei ira na tamata , sa rawa vua na Kalou . ”
Sa qai kaya vua ko Pita , “ Ni raica , keitou sa biuta na veika kece ga e neitou ka muri kemuni ”
Sa qai kaya vei iratou ko koya , “ Au sa kaya vakaidina vei kemudou , e sega ni dua na tamata e sa biuta na nona vale , se watina , se tuakana se tacina , se ko i rau na nona i tubutubu , se ko ira na luvena e na vuku ni matanitu ni Kalou ,
me na qai sega ni rawata vakalevu cake na ka e na bula oqo , ka vaka kina na bula tawa mudu e na gauna sa bera mai . ”
Sa qai kauti iratou na lewe tinikarua ko Jisu , ka kaya vei iratou , “ Raica , tou sa vakarau lako cake ki Jerusalemi , ka sa na la'ki vakayacori kina na veika kece ga era a vola tu na parofita me baleta na Luve ni Tamata .
E na soli ko koya vei ira na kai tani , ka na vakalialiai , ka vakamaduataki , ka kasiviti .
Era na vakanakuitataka ka vakamatea , ia e na tucake tale ko koya e na i katolu ni siga ”
Ia e ratou a sega ni kila rawa e dua na ka koya na tisaipeli . E a vunitaki vei iratou na i balebale ni vosa koya , ka ratou a sega kina ni kila rawa na ka e tukuni .
Sa voleka sara yani ki Jerrko ko Jisu . E a dabe toka e na yasa ni sala e dua na tamata mataboko , ka kerekere fiko .
Ia ni sa rogoci ira na lewe vuqa ni ra sa lako tiko e yasana , sa taro ka kaya , “ A cava koya ? ”
Era sa qai kaya vua , “ E lako tiko mai oqo ko Jisu na kai Nasareci ”
Sa qai kaci ko koya ka kaya , “ I Jisu , na Luve i Tevita , ni lomani au mai ! ”
Era sa qai karaci koya ko ira na fiko e liu , ka kaya vua me tiko lo ; ia sa qai kaci vakalevu cake ga kina ko koya , ka kaya , “ Na Luve i Tevita , ni lomani au mai ! ”
A sa tu vakadua ko Jisu , ka vakarota me kau yani vua ko koya . Ia ni sa lako voleka yani vua , sa qai tarogi koya ka kaya ,
“ Na cava ko vinakata me'u cakava vei iko ? ” Sa qai kaya ko koya , “ Turaga , me'u rai rawa . ”
A sa kaya vua ko Jisu , “ Mo rai rawa ! Sa vakabulai iko na nomu vakabauta ! ”
A sa mani rai rawa sara ko koya , ka muri Jisu , ka vakacaucautaka tiko na Kalou . Ia ni ra sa raica ko ira na tamata kece ga , era sa qai vakavinavinaka vua na Kalou .
A sa curu ki Jeriko ko Jisu ka sa toso sara tiko na nona i lakolako ki na loma ni koro .
E a tiko kina e dua na tamata ko Sakiusa na yacana ; e dua ko koya na i liuliu ni daukumuni i vakacavacava , ka sa tamata vutuniyau sara .
A segata ko koya me raica se vaka tu evei na i rairai kei Jisu , ia e a mani sega ni raici koya rawa e na vukudra na lewe vuqa , ka ni sa tamata lekaleka .
Sa qai cici ki liu ko koya ka kabata e dua na vunilolo me raici Jisu kina , ka ni na lako voleka e kea ko koya .
Ia ni sa yacova yani na vanua koya ko Jisu , sa qai tacake ka kaya vua , “ Sakiusa , vakatotolo , kevu sobu mai ! Au na tiko e na nomu vale edaidai . ”
A siro sara vakatotolo ki ra ko Sakiusa ka la'ki kidavaki koya e na marau .
Ia ni ra sa raica ko ira na tamata , era sa vosa kudrukudru kece ga , ka kaya , “ Sa la'ki vulagi ni dua na tamata i valavala ca na tamata oqo . ”
Sa qai tu cake ko Sakiusa ka kaya vua na Turaga , “ Turaga , au na solia na veimama ni noqu i yau vei ira na dravudravua ; ia kevaka au a kovea e na veibeitaki vakailasu e dua na ka e nona e dua na tamata , e na va na kena i sau au na solia lesu vua . ”
Sa qai kaya vua ko Jisu , “ Edaidai sa yaco na veivakabulai e na vale oqo , ni sa dua tale ga na Luve i Eparaama ko koya oqo .
Ni sa lako mai na Luve ni Tamata me vakasaqara ka vakabula na ka sa yali ”
Ia ni ra sa rogoca tiko na veika koya ko ira na tamata , sa qai tukuna ko Jisu e dua na vosa vakatautauvata . Sa voleka sara tiko ni yaco ki Jerusalemi ko koya , ka ra sa nanuma na tamata ni sa vakarau basika vakasauri e na gauna koya na matanitu ni Kalou .
ʼOya na vuna e a mani kaya kina ko koya , “ E a lako e dua na turaga ki na dua na vanua yawa me la'ki buli kina me tui , ka me qai lesu tale mai .
Sa qai kacivi ira e lewe tini na nona tamata , ka solia vei iratou e tini na paodi , ka kaya , ʻ Dou veivolitaka tiko na i lavo oqo me yacova na noqu lesu mai . ʼ
Ia era a cati koya na nona lewe ni koro , ka ra a tala e dua na mata me muri koya , ka la'ki kaya , ʻ Keimami sega ni vinakata me lewai keimami na tamata oqo . ʼ
“ Ia ni sa buli oti me tui ko koya sa qai lesu mai . Sa qai vakarota me ratou kacivi yani vua na nona tamata ka a soli i lavo vei iratou ; me kila kina se cava e ratou sa dui rawata e na veivoli .
Sa qai lako yani na i matai ni tamata , ka kaya , ʻ Turaga , sa rawa e tini tale na paodi mai na dua na paodi ko ni a solia vei au . ʼ
Sa qai kaya vua ko koya , ʻ Vinaka na gumatua ! Tamata vinaka ! Ni ko sa yalo dina e na ka lailai sara , ko sa na lewa e tini na koro . ʼ
Sa qai lako yani na i karua ni tamata , ka kaya , ʻ Turaga , sa rawa e lima tale na paodi mai na dua na paodi ko ni a solia vei au . ʼ
Sa qai kaya vua ko koya , ʻ Ko iko tale ga , mo lewa e lima na koro . ʼ
“ Sa qai lako tale yani e dua , ka kaya , ʻ Turaga , oqo na nomuni paodi , ka'u a vunia tani toko ga e na dua na i tavoi ;
ni'u sa rerevaki kemuni , ni ko ni sa tamata dredre ; ko ni dau la'ki taura na ka ko ni a sega ni biuta koto , ka tamusuka na ka ko ni a sega ni kaburaka . ʼ
Sa qai kaya vua ko koya , ʻ Tamata ca ! Au na lewai iko e na vuku ni nomu vosa ! Ko sa kila ni'u tamata dredre , ka dau la'ki taura na ka au a sega ni biuta koto , ka tamusuka na ka au a sega ni kaburaka ?
Na cava ga ko a sega ni biuta kina na noqu i lavo ki na baqe , me rawa ni'u qai taura kina kei na kena tubu ni'u sa lesu mai ? ʼ
“ Sa qai kaya ko koya vei ira na tu voleka e kea , ʻ Dou taura mai na paodi e tiko vua ka solia vei koya e tu vua e tini . ʼ
Era sa qai kaya vua , ʻ Turaga sa tu rawa tu vua e tini na paodi ! '
ʻ Au sa kaya vei kemudou , ko koya yadua sa tu vua na ka , e na qai soli vakalevu tale yani vua ; ia ko koya e sega ni tu vua na ka , e na kau tani tale ga mai vua na ka e sa bau toka rawa toka vua .
Ia me baleti ira na noqu meca oqo ka ra sega ni vinakata me'u lewai ira , kauti ira mai ki ke , ka vakamatei ira e mataqu ! ʻ ”
Ia ni sa cavuta oti na veika koya ko Jisu , sa mai lako sara yani e na nona i lakolako ki Jerusalemi , ka ra mai muri koya fiko yani na kena vo .
Ni sa toro voleka ki Pecifaki kei Pecani , e na delana sa vakatokai na Delana Veiolive , sa tala e lewe rua vei rratou na tisaipeli ,
ka kaya , “ Drau lako ki na koro koya ; ni drau sa curu krna , drau na raica e dua na luve ni asa ni vesu tu , ka sa sega ni bau vodoki mada e liu , drau sereka ka kauta mai ki ke .
Kevaka e tarogi kemudrau e dua ka kaya , ʻ Na cava drau sereka tiko kina ? ʼ mo drau na kaya , ʻ E vinakata na Turaga . ʼ ”
E rau sa mani lako sara ko i rau ka a talai ka kunea me vaka ga e a tukuna vei rau ko koya .
Ia ni rau sa sereka tiko na luve ni asa , e ratou a qai kaya vei rau ko Iratou na kena i taukei , “ Na cava drau sereka krna na luve ni asa ? ”
E rau sa qai kaya , “ E vrnakata mai na Turaga ”
E rau sa mani kauta vei Jisu , ka rau tevuka na nodrau i sulu e na daku ni luve ni asa , ka vakavodoki Jisu kina .
Ia ni sa toso trko yani ki liu ko koya , era sa qai tevuka na nodra i sulu e na gaunisala ko ira na tamata .
Ia ni sa toro voleka yani ko koya , me sa srrova sobu trko na baba ni Delana Veiolive , era sa tekivu me ra reki na i lala tisaipeli levu koya ka vakacaucautaka na Kalou e na domo levu , e na vuku ni cakacaka mana kece ga era sa raica oti .
Era sa kaya , “ Sa kalougata na Tui sa lako mai e na yaca ni Turaga ! Sa tu mai lomalagi na veivinakati , kei na vakarokoroko e na yasana cecere sara ! ”
Era sa qai kaya vua e so na Farisi ka ra tiko e na kedra maliwa na lewe vuqa , “ Na i Vakavuvuli , tarovi Iratou mada na nomuni tisaipeli ”
Sa qai sauma ko koya , ka kaya , “ Au sa tukuna vei kemuni , kevaka era fiko lo ko rra oqo , era na qoqolou mai na veivatu ! ”
Ia ni sa toro voleka sara yani ko Jisu , ka raica na koro , sa qai tagicaka ,
ka kaya , “ Isa , ke ko kila wale mada ga edaidai na veika e na vuna na nomu vakacegu ! Ia oqo era sa vunitaki e matamu .
Ni na yaco mai vei iko na gauna era na vrribaiti rko kina na nomu meca , ka vakavolivoliti Iko , ka sogoti Iko e na veiyasana kece ga ,
ka talaraki Iko ki ra ; ko Iko kei Ira na luvemu era tiko vei Iko , ka ra na sega ni laiva me vo vei Iko na veivatu era veitaqataqai tu , baleta ni ko a sega ni kila na gauna sa mai sikovi Iko k . na na Kalou me vakabulai Iko ! ”
Sa qai curu ki na Valenisoro ko Jisu ka vakatekivu vakasavi ira tani era veivoli tiko kina ,
ka kaya vei ira , “ Sa volai tu , e na i Vola Tabu ni kaya na Kalou , ʻ A noqu vale e na vakatokai me vale ni masu ! ' Ia ko ni sa cakava me nodra qara na daubutako ”
A sa veivakatavulici tiko e na veisiga e na Valenisoro ko Jisu . Ka ra a saga tiko ko ira na bete levu , kei ira na daunilawa , kei ira na turaga lelevu me ra vakarusai koya ;
ia era a sega ga ni kunea e dua na ka e rawa me ra cakava , ka ni ra vinakata keee ga na tamata me ra rogoci koya .
E na dua na siga ni a vakatavulici ira tiko na tamata e na Valenisoro ko Jisu ka vunautaka tiko na i Tukutuku Vinaka , era sa qai lako yani na bete levu kei ira na daunilawa , kei ira na qase ,
ka kaya vua , “ Tukuna mai vei keimami se na kaukauwa cava ko vakayacora tiko kina na veika oqo , se ko cei e a solia vei iko na kaukauwa oqo ”
Sa qai sauma vei ira ko koya , ka kaya , “ Au na tarogi kemuni tale ga e na dua na taro , ni tukuna mada mai ,
e vu li mai lomalagi na veipapitaisotaki i Joni , se vu ga mai vei ira na tamata ? ”
Era sa qai veivosakitaka vakai ira , ka kaya , “ Kevaka eda kaya , ʻ Mai lomalagi , ʼ e na qai kaya ko koya , ʻ A cava ga ko ni a sega ni vakabauti koya kina ? ʼ
Ia kevaka eda kaya , ʻ Mai vei ira na tamata , ʼ era na vakaviriki keda na tamata kece ga e na vatu , ni ra sa vakabauta dina ni a dua na parofita ko Jom . ”
Era sa qai kaya ni ra sega ni kila se a vu mai vei .
Sa qai kaya vei ira ko Jisu , “ Au na sega tale ga ni tukuna , se na lewa i cei au vakayacora tiko kina na veika oqo . ”
Sa qai tekivu ko Jisu me tukuna vei ira na tamata na vosa vakatautauvata oqo . “ E a tea e dua na tamata e dua na loga ni vaini , ka lisitaka vei ira e so na dauteitei , ka lako ki na dua na vanua tani ka la'ki dede tu kina .
Ia ni sa yaeova na kena gauna , sa qai tala na i taukei ni were e dua na tamata ki vei ira na tauri qele me ra solia vua e so na vua ni loga ni vaini ; ia era a qai mokuta ka vakatalai koya tani , ka sega ni solia vua e dua na ka .
Sa qai tala e dua tale na tamata ko koya , ka ra a mokuta tale ga ka vakamaduataka , ka vakatalai koya tani , ka sega tale ga ni solia vua e dua na ka .
Sa qai tala na kena i katolu ko koya ; ka ra a vakamavoataki koya tale ga ka vakasava lesu .
Sa qai kaya na i taukei ni loga ni vaini , ʻ Na cava beka me'u cakava ? Au sa na tala na gone ni toka , de ra na mani dokai koya . ʼ
Ia ni ra sa raici koya na tauri qele , era sa qai veivosaki vakai ira ka ra kaya , ʻ O koya oqo e na kena i taukei mai muri ; me da vakamatea , me na qai noda na veika e na nona . ʼ
Era sa qai biliraki koya tani mai na loga ni vaini ka vakamatea . “ Na cava beka e na qai cakava vei ira na i taukei ni loga ni vaini ?
E na lako yani ka vakamatei ira sara na tauri qele , ka soli na loga ni vaini vei ira e so tale ” Ni ra sa rogoca koya , era sa kaya , “ Me kakua sara ! ”
Ia sa qai vakaraici ira ko koya , ka kaya , “ Sa qai cava beka na i balebale ni tiki ni Vola Tabu oqo ? ʻ Na vatu sara ga era a cata na matai , sa qai yaco me i vakadei e na tutu ni vale . ʼ
O koya yadua e lutu e na dela ni vatu koya e na dasila kina , ia ko koya e na lutuka e na vurumemea me vaka na nuku ”
Era a tovolea na daunilawa kei ira na bete levu me ra vesuki koya e na tiki ni gauna vata ga koya , ni ra kila rawa ni a vosataki ira ko koya e na vosa vakatautauvata koya . Ia era a rerevaki ira ga na tamata .
Era sa mani qai vakaraici koya lo tiko , ka tala e so me ra veretaki koya . Era la'ki lasutaka ni ra tamata dodonu , me rawa kina ni ra toboka na ka e tukuna , me ra soli koya kina ki na vakatulewa kei na kaukauwa ni kovana .
Era sa mani tarogi koya ko ira ka talai , ka kaya , “ Vakavuvuli , keimami kila ni ko ni dau vosa ka vakatavuvuli vakadodonu , ka sega ni dau totaka e dua , ia ko ni dau vakatavuvulitaka vakadodonu ga na sala ni Kalou .
Sa tara li vei keda me da soli vakacavacava vua na Sisa se sega ? ”
Ia sa kila rawa ko koya na nodra i lawaki ka mani kaya vei ira ,
“ Vakaraitaka mada mai vei au e dua na i lavo siliva . Na mata i cei kei na yaca i cei e tu kina ? ” Era sa kaya , “ A nona na Sisa . ”
Sa qai kaya vei ira ko koya , “ Sa vinaka , ni solia vua na Sisa na ka sa nona na Sisa , ka solia vua na Kalou na ka sa nona na Kalou . ”
Sa mani sega ni rawa , me ra toboki koya e na matadra na tamata e na dua na ka e kaya ; ia era qoroqoro ga e na nona vosa , ka galu .
Era sa qai lako vua e so na i tokani i Setoki , ko ira era kaya ni sega na tucake tale mai na mate ,
ka tarogi koya ka kaya , “ Vakavuvuli , e a vola tu vei keda ko Mosese , kevaka sa mate na tuakana e dua na tagane , ka a vakawati ka sega na luvena , me qai vakawatitaka na watina ko tacina me so kina na gone me ra wili vua na tuakana .
Ia e na dua na gauna e ratou a tiko e lewe vitu na veitacini . E a vakawatitaka e dua na yalewa ko koya na i matai , ka mani mate ka sega na luvena .
E vaka kina ko koya na i karua .
Sa qai tauri koya na i katolu , ka vaka kina ko iratou kece na lewe vitu ; e ratou mate kece ka sega na luvedratou .
Sa qai mate tale ga e muri na yalewa .
Ia ni sa yaco na tucake tale mai na mate , e na qai wati cei na yalewa koya ? Ka ni ratou a lewe vitu na a vakawatitaki koya ! ”
Sa qai kaya vei ira ko Jisu , “ Era sa dau vakawati ka veimusumusukitaki me ra vakawati na gone ni vuravura oqo ;
ia ko ira sa ganiti ira me ra rawata yani na vuravura vou kei na tucake tale mai na mate , era na sega ni vakawati se veimusumusukitaki me ra vakawati .
Ni ra sa na sega tale ni mate . Era sa na tautauvata kei ira na agilosi . Era sa na luve ni Kalou , ni ra sa na tucake tale mai na mate .
Ia na nodra vakaturi cake tale na mate , e a sa vakatakila sara tale ga ko Mosese e na tiki ni vola ka baleta na vunikau kama , e na tikina sa vakatoka kina ko koya na Turaga me Kalou i Eparaama , ka Kalou i Aisake , ka Kalou i Jekope .
Sa sega kina ni nodra Kalou na mate ko koya , sa nodra ga na bula . Vua na Kalou e sega ni dua na tamata e sa mate . ”
Era sa qai sauma e so vei ira na daunilawa ka kaya , “ Na i Vakavuvuli , sa vinaka sara na nomuni vosa ”
A ra sa sega tale ni doudou me ra taroga vua e dua na ka .
Sa qai kaya vei ira ko Jisu , “ Era kainaka rawa ga vakaevei ni luve i Tevita na Karisito ?
Ni ko Tevita mada ga vakai koya e kaya e na i Vola ni Same , ʻ Sa kaya na Turaga ki vua na noqu Turaga : Mai dabe e na yasaqu i matau
me yacova ni'u sa vakamalumalumutaki ira na nomu meca me ra i tutu ni yavamu . ʼ
Sa vakatokai koya ko Tevita me ʻ Turagaʼ ; ia me qai luvena tale vakacava ? ”
Ia ni ra vakarorogo tiko na lewe vuqa , sa qai kaya ko koya vei iratou na nona tisaipeli ,
“ Dou qarauni kemudou mai vei ira na daunilawa , ka ni ra dau vinakata na lako voli e na i sulu balavu , ka taleitaka na veivakabulataki e na vanua ni veivoli , kei na i dabedabe e cake e na veivalenilotu , kei na veitikotiko vakaturaga e na gauna ni kana magiti .
Era kovea vakailawaki na nodra veivale na yada dravudravua , ka ra veivakaisini wale ga e na nodra masu balavu . Na ka oqo e na bibi vakalevu cake sara kina na kedra i totogi ”
E a tacake ko Jisu ka raici ira na vutuniyau ni ra biuta tiko na nodra i solisoli ki na kato ni lavo .
A raica tale ga ko koya e dua na yada dravudravua ni biuta kina e rua na i lavo lalai sara .
Sa qai kaya vei iratou ko koya , “ Au sa kaya vakaidina vei kemudou , e levu cake na ka e solia na yada dravudravua koya mai vei ira na kena vo ;
ni ra soli ka ko ira kece koya mai na levu ni ka e bini tu vei ira ; ia ko koya e solia na qavu ni ka sara ga e toka vua ”
Ia ni ratou a veitalanoataka tiko na Valenisoro e so vei iratou na tisaipeli , na kena ukutaki tu e na veivatu totoka kei na veimataqali i loloma ka ra tu kina , sa qai kaya ko Jisu ,
“ Me baleta na veika dou sa raica tiko oqo , e na yaco mai na gauna e na sega ni vo tale e ke e so na vatu me ra veitaqataqai tu ; era na talaraki sobu kece ga . ”
E ratou sa qai tarogi koya ka kaya , “ Na i Vakavuvuli , e na yaco e naica na ka oqo , ka na cava na kena i vakatakilakila ni sa vakarau vakayacori ? ”
Sa qai kaya ko koya , “ Dou qarauna mo dou kakua ni vakacalai ; ni ra na lako mai e lewe vuqa e na yacaqu , ka ra mai kaya , ʻ Sa i au ga ko koya ! ' ka ra na kaya tale ga , ʻ Sa i koya oqo na kena gauna ! ' Dou kakua ni muri Ira .
Ni dou sa rogoca na veivaluvaluti kei na tiko veisei , dou kakua ni kidroa , ni sa dodonu me ra yaco mada na verka oqori ; ia e na sega mada ni se yaco sara mai na i vakataotioti ”
Sa qai kaya vei iratou ko koya , “ Era na veivaluvaluti na veivanua , kei na veimatanitu ;
e na yaco na uneune lelevu , kei na dausiga , kei na mate ca e na veivanua e so , ka na rairai na verka vakadomobula kei na i vakatakilakila lelevu e so mai lomalagi .
Ia ni bera ni yaco na veika koya , era na tauri kemudou ka vakacacani kemudou , ka soli kemudou yani ki na veivalenilotu kei na veivaleniveivesu , ka dou na kau ki na matadra na tui kei na kovana e so e na vuku ni yacaqu .
Sa i koya oqo na gauna mo dou na tukuna kina na i Tukutuku Vinaka .
O koya gona mo dou qai vakataudeitaka toka e na lomamudou mo dou kakua ni vakananuma e liu na ka mo dou kaya ;
ni'u na solia vei kemudou na gusu kei na vuku , ka na sega ni dua na nomudou meca me vorata rawa se veiletitaka .
Ia era na soli kemudou yani na nomudou qase , kei ira na tacimudou , kei ira na wekamudou kei rra na nomudou i tokani , ka ra na vakamatei e so vei kemudou .
Era na cati kemudou ko ira kece ga na tamata e na vuku ni yacaqu .
Ia e na sega sara ni bau yali kina e dua na drau ni ulumudou .
Dou na rawata na nomudou bula dina , kevaka dou sa yalodei tiko .
“ Ia ni dou sa raica ni ra sa vakavoli-voliti Jerusalemi na veimataivalu , dou kila sara ni sa voleka mai na kena vakarusai .
Me ra qai dro ko ira na tiko e Jutia ki na veiulunivanua ; me ra qai laivi mai loma ni koro ko ira era tiko kina , ka me ra kakua tale ga ni qai curu kina ko ira era tu e na veivanua e na kena taudaku .
Ni sa i koya oya na gauna ni veisausaumi , me vakayacori kina na veika sa volai tu e na i Vola Tabu .
Sa na dua na gauna vakaloloma dina na gauna koya vei ira na yalewa bukete kei ira ka sa vakasucu gone tiko ! Ni na ka vakaitamera na rarawa e na yaco ki na vanua oqo , ka na tau na cudru ni Kalou vei ira na tamata oqo .
Era na vakamatei e na i seleiwau , ka ra na dau vakabobula ki na veivanua e so ; ka ra na buturaki Jerusalemi sobu na veimatanitu tani , me yacova ni sa oti na nodra gauna .
“ E na yaco e so na ka veivakurabui-taki e na matanisiga kei na vula kei na veikalokalo . E vuravura , era na veilecayaki na veivanua , ka ra na kidroa e na vakadomobula ni vadugu ni wasawasa kei na biau .
Era na kaniyatedra na tamata e na rere ni ra sa waraka tiko na veika sa voleka ni yaco e vuravura , ni ra na kuretaki na veika kaukauwa ni lomalagi .
Era na qai raica na Luve ni Tamata ni sa lako mai e na o e na kaukauwa kei na i serau levu .
Ia ni sa tekivu me yaco na veika oqo , dou tacake , ka vagelegelei kemudou , ni sa voleka mai na nomudou vakabulai . ”
Sa qai tukuna vei iratou ko Jisu e dua na vosa vakatautauvata , ka kaya , “ Dou raica mada na vunilolo kei na veivunikau kece ga .
E na gauna ga dou sa raica kina ni ra sa vakadrauna mai , dou sa kila sara ni sa voleka na vula i katakata .
Sa vaka kina , ni dou sa raica ga ni ra sa yaco na veika oqo , dou kila sara ni sa voleka mai na matanitu ni Kalou .
“ Au sa kaya vakai dina vei kemudou , era na yaco kece sara mada na veika oqo ni bera ni takali yani na i tabatamata oqo .
E na takali ko lomalagi kei vuravura , ia na noqu vosa e na sega ni takali . ”
“ Dou qarauni kemudou mo dou kakua ni vakasinaita na nomudou bula e na kana kei na marau vakalialia , kei na mateni , kei na lomaocaocataka na ka ni bula oqo , de na qai yaco vakidacala vei kemudou na siga koya
me vaka na cariba ni dai ; ka ni na yaco mai vei ira kece era tiko e dela i vuravura raraba .
O koya oqo mo dou qai yadra tiko ga kina , ka masu me soli vei kemudou na kaukauwa mo dou kakua ni rawai e na veika oqo , ka mo dou na tu sara e na mata ni Luve ni Tamata ”
A sa veivakatavulici tiko ko koya e na veisiga e na Valenisoro , ia e na bogi , sa dau lako ka la'ki moce e na Delana Veiolive .
E na mataka lailai ni siga ka tarava , era sa dau lako ki vua ki na Valenisoro na tamata kece ga me ra vakarogoci koya .
Sa voleka mai na gauna ni Kanavata ni Madrai Sega ni Vakaleveni , ka vakatokai na Lakosivia .
Era a vakasaqara fiko na bete levu kei Ira na daunilawa e dua na sala me ra vakamatei Jisu kina ; ni ra rerevaki ira tiko na tamata .
Sa qai curu ko Setani ki na loma i Jutasa , o koya ka yacana tale ga ko Isikarioti , ka dua vei Ira na lewe finikarua .
A lako ko koya ka veivosaki kei ira na bete levu kei ira na i liuliu ni ovisa ni Valenisoro se me na vakatakilai Jisu vakacava vei ira .
Era sa marau sara ko ira koya ka ra yalataka vua na i lavo .
Sa mani vakadonuya ko koya , ka sa vakasaqara e dua na gauna vinaka , ni ra yali tu na lewe vuqa , me na vakatakilai Jisu kina vei Ira .
Sa qai yaco mai na siga ni Kanavata ni Madrai Sega ni Vakaleveni , na gauna ka dau vakacabori kina na lami me baleta na Lakosivia .
Sa qai talai Pita kei Joni ko koya , ka kaya , “ Drau la'ki vakarautaka na kakana ni Lakosivia me datou kania . ”
E rau sa kaya vua , “ E vei ko ni vinakata me keirau la'ki vakarautaka kina ? ”
Sa qai kaya vei rau ko koya , “ Drau raica , ni drau sa curu ki na koro , drau na sota kaya e dua na tamata e cola tiko e dua na saqa wai ; drau muri koya ki na vale e la'ki curu kina .
Ka mo drau kaya vua na i taukei ni vale , ʻ E tukuna mai na i Vakavuvuli , me tukuni vei kemuni e vei na tiki ni vale me keitou kania kina na kakana ni Lakosivia kei iratou na noqu tisaipeli ? ʼ
E na qai vakaraitaka vei kemudrau e dua na rumu levu e na i taba vale e cake sa vakaiyaya tu ; drau la'ki vakarau kina . ”
E rau sa mani lako ka raiea me vaka sa tukuna ko koya vei rau , ka rau a vakarautaka sara na kakana ni Lakosivia .
Ia ni sa yaco mai na kena gauna , sa tiko sobu ko Jisu , kei iratou na i apositolo me ratou kana .
Sa qai kaya vei iratou , “ Au sa gadreva vakalevu me'u kania vata kei kemudou na kakana ni Lakosivia oqo ni bera ni'u vakararawataki :
ni'u sa kaya vei kemudou , au na sega ni kania tale me yacova ni sa vakaraitaki e na matanitu ni Kalou . ”
Sa qai taura e dua na bilo , ni sa vakavinavinaka oti sa qai kaya , “ Taura oqo ka vota vei kemudou .
Ni'u sa kaya vei kemudou , me tekivu oqo au na sega tale ni gunuva na vua ni vaini me yacova ni sa lako mai na matanitu ni Kalou ”
Sa qai taura e dua na i madrai , ka vakavinavinaka vua na Kalou , dovia , ka solia vei iratou , ka kaya , “ Oqo na yagoqu [ sa soli e na vukumudou . Dou dau cakava tiko oqo mo dou vakananumi au kina . ”
Sa vaka tale ga kina na bilo ni sa oti i vakayakavi , sa kaya ko koya , “ Na bilo oqo na veiyalayalati vou ni Kalou sa caka e na noqu dra , na dra ka sa liviraki e na vukumudou . ]
“ Ia raica , keirau sa tiko vata e na teveli oqo kei koya e na vakatakilai au vei ira na noqu meca .
Sa na lako na Luve ni Tamata me vaka sa lewa oti tu na Kalou , ia sa kalouca ga na tamata ka na vakatakilai koya vei ira na nona meca ! ”
E ratou sa qai veitarotarogi vakai iratou se ko cei mada e na cakava na ka koya .
E a qai tubu e dua na veiba e na kedratou maliwa , se ko cei vei iratou me na okati me ka levu duadua .
Sa qai kaya vei iratou ko koya , “ Era dau vakacola sau na nodra tui na kai veimatanitu tani ki vei ira na nodra tamata , ka ra sa vakatokai ko ira na nodra dau veiliutaki me ra Dauloloma .
Ia me kakua ni vaka koya vei kemudou , ka me yaco ga ko koya e levu duadua vei kemudou me vaka e gone duadua , kei koya e veiliutaki me vaka e dua ka dauveiqaravi .
O cei vei rau e levu cake , ko koya e dabe me kana se ko koya e veiqaravi ? E sega li ni ko koya e dabe me kana ? Ia ko i au , au sa tiko vata ga kei kemudou me vaka e dua e dauveiqaravi .
“ Sa i kemudou ga ko dou a tu vata tu kei au e na veika au a vakatovolei kina .
Ia me vaka ga sa solia vei au ko Tamaqu e dua na matanitu , au sa solia vaka tale ga kina na matanitu vei kemudou .
Mo dou kana kina ka gunu e na noqu teveli e na noqu matanitu , ka dabe e na i dabedabe vakatui ka vakatulewa vei ira na yavusa e tinikarua ni Isireli .
“ I Saimoni , I Saimoni , kila , sa sagai kemudou tiko ko Setani , me tauvuloni kemudou me vaka na witi ;
ia au sa masulaki Iko oti me kakua ni malumalumu rawa na nomu vakabauta . Ni ko sa saumaki tale mai , vakaukauwataki Iratou na tacimu ”
Sa qai kaya ko Pita vua , “ Turaga , au sa vakarau tu me'u lako vata kei kemuni ki na valeniveivesu kei na mate tale ga ! ”
Sa qai kaya vua ko Jisu , “ Au tukuna vei iko Pita , ni sa bera ni tagi na toa e na siga edaidai , ko sa na cakitaka vakatolu na nomu kilai au . ”
Sa qai kaya vei iratou ko Jisu , “ E na gauna au a talai kemuni wale kina ka sega ni ko ni kauta e dua na taga ni lavo se taga ni vaqa , se na i vava , ko ni a leqa li e na dua na ka ? ” E ratou sa qai kaya , “ E sega sara . ”
Sa qai kaya tale vei iratou ko koya , “ Ia oqo ko koya e tiko na nona taga ni lavo me kauta tiko , ka vaka kina na taga ni kakana ; kei koya e sega na nona i seleiwau , me volitaka na nona i sulu ka volia kina e dua .
Ni'u sa tukuna vei kemudou , ni sa na vakayacori dina vei au na tiki ni Vola Tabu oqo , ʻ Ka sa wili vata ko koya kei ira na tamata talaidredre , ʼ ni ra sa na vakayacori ga na veika sa volai tu me baleti au . ”
E ratou sa qai kaya vua , “ Turaga , ni raica , sa tu oqo e rua na i seleiwau ” Sa qai kaya vei iratou ko koya , “ Sa rauta oqori ”
Sa qai curu ki tautuba ko Jisu , ka lako ki na Delana Veiolive me vaka na nona i vakarau ; ka ratou sa muri koya na tisaipeli .
Ia ni sa yaco ki na tikina koya sa qai kaya vei iratou , “ Dou masu mo dou kakua ni rawai e na vere . ”
Sa qai biuti iratou ko koya ka toso vakayawa toka vakalailai , rauta na yawa ni vanua e viritaki rawa kina e dua na vatu , ka sa tekiduru ka masu , ka kaya ,
“ I Tamaqu , kevaka sa lomamuni ni kauta tani vei au na bilo oqo ; ia me kakua ni yaco na lomaqu , me yaco ga na lomamuni ” [
Sa qai rairai mai vua e dua na agilosi mai lomalagi , ka mai vakaukauwataki koya .
Ni sa yaluma vakalevu sara na yalona , sa qai masu vagumatua cake ga kina ; ka sa yaco me vaka na titiri ni dra na nona buno ni sa titiri ki na qele . ]
Ia ni sa tu cake mai na masu ko koya , sa lako tale vei iratou na tisaipeli ka raici iratou ni ratou sa moce tu , ni sa bibi vakalevu na lomadratou .
Sa qai kaya vei iratou , “ A cava ko dou moce tiko kina ? Dou duri cake ka masu mo dou kakua ni rawai e na vere ”
Ia ni sa vosa tiko ga ko Jisu , era sa tokatu yani na lewe vuqa , ka liutaki ira yani na tamata ka vakatokai ko Jutasa , e dua vei Iratou na lewe tinikarua . A toro voleka yani vei Jisu ko koya ka reguca .
Sa qai kaya vua ko Jisu , “ I Jutasa , ko sa vakatakila na Luve ni Tamata vei ira na nona meca e na dua na i regu ? ”
Ia ni ratou sa raica na tu volekati koya na ka e na vakarau yaco , e ratou sa kaya sara , “ Turaga , me keitou sa vakayagataka na neitou i seleiwau ? ”
E dua vei iratou e a mani taya sara na nona tamata na Bete Levu , ka muduka laivi kina na daligana i matau .
Sa qai kaya ko Jisu , “ Kakua ! Sa rauta koya ! ” Sa qai tara na daliga ni tamata koya ka vakabula .
Sa qai kaya ko Jisu , vei ira na bete levu kei rra na i liuliu ni ovisa ni Valenisoro , kei ira na qase , ka ra a lako yani me ra vesuki koya , “ Oi au beka na daubutako , mo ni lako tu mai kina vakaoqori kei na nomuni i seleiwau kei na i wau ? ”
Ni'u a tiko vata kei kemuni e na siga kei na bogi e na Valenisoro , ko ni a sega ni bau tarai au . Ia sa nomuni kei ira na veiliutaki e na butobuto na gauna oqo . ”
Era sa qai tauri Jisu , ka tubera yani ka kauta ki na vale ni Bete Levu . E a muri tiko yani vakayawa ko Pita .
Ia ni ra sa vakawaqa na buka e na veimama donu ni buturara , era sa qai tiko wavolita , ka sa dabe vata kei ira ko Pita .
Ia ni sa raici koya e dua na yalewa dauveiqaravi ni tatalai tiko e na buka , sa mani vakaraici koya matua toka , ka kaya , “ Na tamata tale ga oqo e dau tiko vata kei Jisu ! ”
Ia e a qai cakitaka ko koya , ka kaya , “ Yalewa au sega ni kilai koya ! ”
Dede tale vakalailai e a raici koya e dua tale na tamata , ka kaya , “ O iko tale ga e dua vei ira ! ” Ia e a kaya ga ko Pita , “ O iko , e sega ni oi au ! ”
Ni oti tale e rauta e dua na aua , e a mai vakadeitaka matua tale e dua , ka kaya , “ Na tamata oqo e dau tiko vata dina kei Jisu , ni sa kai Kalili ko koya ! ”
Ia e a qai kaya ko Pita , “ O iko , au sega ni kila na ka ko kaya tiko ! ” Ia e na gauna sara ga e sa vosa tiko kina ko Pita , sa tagi sara na toa .
Sa qai vuki na Turaga ka rai vakadodonu sara vei Pita . Sa qai nanuma ko Pita na vosa ni Turaga , ni a kaya vua , “ Ni bera ni tagi na toa edaidai , ko sa na cakitaka vakatolu na nomu kilai au . ”
A sa lako ko Pita ki tuba ka tagi vakararawa sara .
Ia ko ira ka a tauri Jisu era sa vakalialiai koya , ka vakamokuti koya .
Era a tabonaka tale ga na matana ka taroga , “ Parofisaitaka mada se ko cei ka sabaki iko ? ”
Era a kaya tale ga e vuqa tale na ka me ra vosa vakacacataki koya kina .
Ia ni sa siga na vanua , era sa qai soqoni vata ko ira na nodra qase na Jiu , kei ira na bete levu kei ira na daunilawa , ka ra sa kauti koya yani ki na nodra matabose e cake , ka ra kaya ,
“ Ke sa i iko na Karisito , tukuna vei keimami ” Ia sa qai kaya vei Ira ko koya , “ Ke'u tukuna vei kemuni , ko ni na sega ni vakabauta ;
ke'u tarogi kemuni , ko ni na sega ni sauma .
Ia mai na gauna oqo ka lako yani , sa na fiko na Luve ni Tamata e na liga i matau ni Kalou kaukauwa ”
Era sa qai kaya kece vua , “ Oi , sa i rko bagi na Luve ni Kalou ? ” Sa qai kaya vei Ira ko koya , “ Ko ni sa kaya ni sa i au . ”
Era sa mani kaya , “ Na i vakadrnadina cava tale e sa vo ? Eda sa rogoca sara ga ko i keda mai na tebe ni gusuna ! ”
Era sa qai cavu tu kece sara ka kauti Jisu ki na mata i Pailato .
Era sa vakatekivu me ra beitaki koya , ka kaya , “ Keimami sa kunea na tamata oqo ni sa vagolei ira vakatani na noda lewe ni vanua , ka sa tarova me keimami soli i vakacavacava vua na Sisa , ka kaya voli ni sa i koya ga na Karisito , na Tui ”
Sa qai tarogi koya ko Pailato , ka kaya , “ Sa i iko li na nodra Tui na Jiu ? ” Sa qai sauma ko koya vua , ka kaya , “ Ko sa kaya vaka kina . ”
Sa mani kaya ko Pailato vei ira na bete levu kei ira na lewe vuqa , “ Au sega ni raica e dua na cala vua na tamata oqo . ”
Ia era sa qai cike matua ga ka kaya , “ Sa vakayavalati ira tiko na tamata e Jutia taucoko ko koya e na nona i vakavuvuli , mai Kalili ka yaco sara mai ki na vanua oqo . ”
Ni sa rogoca koya ko Pailato , sa mani taroga sara se sa kai Kalili ko koya se sega .
Ia m sa rogoca ni lewe ni yasana e veiliutaki kina ko Eroti ko koya , sa mani vakauti koya sara vei Eroti , ka ni fiko voli sara ga ko koya e Jerusalemi e na gauna koya .
Ia ni sa raici Jisu ko Eroti sa marau sara , ni sa dede na gauna e via raici koya fiko kina . E a sa dau rogoca voli ga ko Eroti na ka e baleti koya , ka nuitaka tale ga me na raici koya ni cakava e so na caka mana .
E a mani vakatarogi koya krna vakabalavu , ia e a sega ga ni bau sauma e dua na ka ko Jisu .
Era a tu voleka tu e kea na bete levu kei Ira na daunilawa , ka beitaki koya vakaukauwa .
Era sa qai vakasewasewani koya ka vakalialiai koya , ko Eroti kei rra na nona sotia , ka ra vakasuluma e na dua na i sulu totoka , ka vakauti koya tale vei Pailato .
A mani yaco me rau sa qai veivinakati tale ko Eroti kei Pailato e na siga koya , ka ni rau a veicati tu e liu .
Sa qai soqoni ira vata na bete levu ko Pailato , kei ira na i liuliu kei ira na tamata ,
ka kaya vei ira , “ Ko ni kauta mai vei au na tamata oqo me vaka e dua e vagolei ira vakatani na tamata , ia ni'u sa vaqaqai koya oti e na matamuni , mo ni kila , ni'u a sega ni raica ni cala na tamata oqo e na dua na ka ko ni beitaki koya kina .
E a sega tale ga ni kunea vaka kina e dua nona cala ko Eroti , ni sa vakauti koya tale mai vei au . Mo ni kila , ni sega na ka e cakava ko koya ka dodonu me mate kina .
O koya gona oqo au sa na vakanakuitataka ga kina ka sereka . ” [
Sa dodonu me dau sereka vei ira ko koya e dua na tamata e na veigauna ni Kanavata ni Lako Sivia . ]
Era sa qai kaila keee ka kaya , “ Mc kau tani na tamata oqori , ka me sereki mai vei keimami ko Parapa ! ”
Ko Parapa oqo , na tamata ka a biu ki na valeniveivesu e na vuku ni dua na veisei ka a tubu e na koro levu koya , kei na dua tale ga na laba .
Ia ni sa gadreva tiko ko Pailato me sereki Jisu sa vosa tale kina vakadua vei ira ko koya .
Ia era sa qai kaila ga ka kaya , “ Vakota ga ki na kauveilatai ! Vakota ga ki na kauveilatai ! ”
Sa qai kaya tale vei ira ko Pailato e na i katolu ni gauna , “ A ca cava e kitaka ko koya ? Au sega ni kunea vua e dua na ka sa dodonu me mate kina . O koya gona au sa na vakanakuitataki koya ga kina ka sereka . ”
Ia era a cikevi koya matua e na domolevu , ka kerea me lauvako ga ko Jisu e na kauveilatai . Sa mani rogoci na domodra .
Sa qai lewa ko Pailato me sa vakayacori ga na ka era kerea na tamata .
A sa sereka ko koya na tamata era a kerea ; ko koya ka a biu ki na valeniveivesu e na vuku ni veisei kei na laba , ia sa soli Jisu vei ira me ra cakava vua na ka e lomadra .
Ia ni ra sa kauti Jisu tiko , era sa qai tauri Saimoni , e dua na kai Kirini , ( ni a se qai lako tiko mai loma ni vanua me curu ki na koro , ) ka vakataqara vua na kauveilatai , me colata ka muri Jisu .
Era sa qai muri Jisu e dua na i lala tamata levu ; era a tagi ka veiosivaki koya e so na yalewa era a tiko kina .
Ia e a qai vuki ko Jisu ka kaya vei ira , “ Oi kemudou na yalewa ni Jerusalemi , dou kakua ni tagicaki au , dou tagicaki kemudou ga kei ira na luvemudou .
Dou kila , sa voleka mai na gauna era na kaya kma na tarnata , ʻ Sa kalougata ko ira na yava , kei na kete ka sega ni sa sueu mai kina na gone , kei na sucudra ka sega ni sa vakasucuma na gone ! '
Era na tekivu kaya kina ki na veiulunivanua , ʻ Baleti keimami mai ! ' ka kaya tale ga ki na veidelana , ʻ Ubi keimami mai . ʼ
Ni kevaka era cakava na veika oqo ni sa drokadroka tu na kau , na cava e na yaco ni sa madu ? ”
E lewe rua tale ga na tamata dauvakacaca , e rau a la'ki vakamatei vata kei koya .
Ni ra sa yaco ki na vanua sa vakatokai Na Qavokavoka era sa mani vakoti koya e kea kei rau na tamata dauvakacaca ; e dua e na yasana i matau ka dua e na yasana i mawi .
Sa qai kaya ko Jisu , “ I Tamaqu , ni vosoti ira ga ; ni ra sega ni kila na ka era cakava tiko . ” Era sa qai vakawiri madigi me ra wase na nona i sulu .
Era a tu cake tu e kea na tamata , ka vakararai tu ; ia ko ira na nodra i liuliu na Jiu , era a vakalialiai koya , ka ra kaya , “ E a dau vakabulai ira na tani ko koya , me tei vakabulai koya mada , ke sa i koya dina na Karisito , na lumuti ni Kalou ! ”
Era a vakalialiai koya tale ga na sotia , ka ra lako cake yani ka solia vua na wai wiwi ,
ka kaya , “ Ke sa i iko dina na nodra Tui na Jiu , vakabulai iko mada ! ”
A sa volai toka e cake vua na vosa oqo , “ Oqo na nodra Tui na Jiu . ”
Sa qai vosa vakacataki koya e dua vei rau na tamata dauvakacaca ka ratou rube vata tu , ka kaya , “ E sega li ni ko iko na Karisito ? Vakabulai iko mada kei keirau ! ”
Ia sa qai karaci koya ko koya kadua , ka kaya , “ Ko sega beka ni rerevaka na Kalou , ni ko sa lewai mo mate tale ga vakataki koya ko iko ?
Sa dodonu na lewa e tau vei kedaru , ni sa rauti kedaru ga na i sau ni nodaru i valavala , ia na tamata oqo e sega na ka ca e a cakava . ”
Sa qai kaya “ Jisu , ni nanumi au ni ko ni sa lako yani ki na nomuni matanitu ! ”
Sa qai kaya vua ko Jisu “ Au sa kaya vakaidina vei iko , edaidai e daru na tiko vata mai Parataisi ”
Sa rauta tiko koya na sigalevu tutu , ka sa butobuto na vanua taucoko me yacova na tolu e na yakavi ;
ka sa kasei rua na i latilati ni Valenisoro .
Sa qai kaci e na domo levu ko Jisu , ka kaya , “ I Tamaqu , au sa solia na yaloqu ki na ligamuni ! ” Ni sa cavuta oti ga koya , sa cavuka sara na nona i cegu .
Ia ni sa raica na turaganivalu na veika sa yaco , sa qai vakacaucautaka na Kalou , ka kaya , “ Sa dina ga ni a sega ni cala na tamata oqo ! ”
Ia ko ira kece na lewe vuqa era a soqo yani ki kea me ra sarava na veika koya , era sa tavia na lomaseredra e na rarawa ka lesu tale .
Era a tu cake vakayawa tu ga yani ka raica na veika koya ko ira kece na nona veikilai kei iratou na yalewa ka ratou a se tekivu muri koya sara tiko mai Kalili .
Ko Josefa e dua na lewe ni bose ; e tamata vinaka ka dodonu .
E a sega ni lomavata ko koya kei na nodra i naki kei na ka era cakava ko ira na kena vo . E kai Arimacea ko koya ; ko Arimacea e dua na koro e na yasana ko Jutia . A bau waraka voli tale ga ko koya na yaco mai ni matanitu ni Kalou .
Sa qai lako na tamata oqo vei Pailato ka la'ki kerea na yago i Jisu .
Sa qai luvata ki ra na yago ko Josefa ka solega e na dua na i sole lineni , ka laʼki vakotora e na dua na i bulubulu ta e na vatu , ka sa bera ni bau vakotori kina e dua e liu .
Ia na siga koya na siga ni Vakavakarau , ka sa roro sara mai na Siga ni Vakacecegu .
E ratou a muri tiko ga yani na yalewa ka cavutu mai Kalili , ka raica na i bulubulu , kei na kena vakotori na yago i Jisu .
E ratou sa mani lesu ka vakarautaka na i saluwaki kei na waiwai boi vinaka . E ratou a vakacegu ga e na Siga ni Vakacecegu me vaka na kena i vakaro .


Ia e na i matai ni siga ni macawa , e na mataka caca sara , e ratou sa qai lako na yalewa ki na i bulubulu , ka kauta kina na i saluwaki boi vinaka e ratou a sa vakarautaka tu .
E ratou a kunea ni sa vaqiqici tani tu na vatu mai na i bulubulu ;
ia ni ratou sa curu kina , e ratou a sega ni kunea na yago ni Turaga ko Jisu .
Ia ni ratou se kurabui tu ga vaka koya , e rau sa tu sara e yasadratou e lewe rua na tamata , ka sa ramase tu na nodrau i sulu .
E ratou sa rere vakalevu ka mai cuva sobu tu yani . E rau sa qai kaya na tamata koya vei iratou , “ Na cava ko dou mai vakasaqarai koya kina sa bula e na kedra maliwa na mate ?
Sa sega e ke ko koya , sa tucake tale ! Dou nanuma na nona vosa vei kemudou ni a sa tiko voli kei kemudou mai Kalili ,
koya ni na soli yani na Luve ni Tamata ki na ligadra na tamata ca , ka na lauvako e na kauveilatai , ka tucake tale e na i katolu ni siga ”
E ratou sa qai nanuma na nona vosa ;
ka ratou sa lako tani mai na i bulubulu ka tukuna na veika kece koya vei iratou na lewe tinikadua , kei ira na kena vo .
Ko iratou ka a la'ki tukuna na veika koya vei iratou na i apositolo , sa i iratou ko Meri na yalewa ni Makitala , kei Joana , kei Meri na tina i Jemesa , kei iratou tale e so ka ra tiko vata voli .
Ia e a vaka e i tukuni wale ga vei iratou na i apositolo , na i tukutuku koya ka ratou a sega kina ni vakadinata .
Ia sa qai tu cake ko Pita ka cici ki na i bulubulu ; sa cuva sobu ka rai ki loma , ka raica na i sole lineni ni sa koto wale ga . A sa lesu tale ki na koro , ka sa kurabuitaka na veika sa yaco .
E na siga vata tiko ga koya e rau a lako tiko kina e rua vei iratou ki na koro ko Emeo , rauta e tinakadua na kilomita mai Jerusalemi .
E rau a veitalanoataka tiko na veika kece ga ka sa qai yaco oti .
Ia ni rau sa veitalanoa ka veisoli vakasama tiko , sa toro voleka vei rau ko Jisu ka mai lako vata sara yani kei rau .
E a vakabuwawataki na matadrau me rau kakua ni kilai koya .
Sa qai kaya vei rau ko koya , “ Na cava soti ko drau veitalanoataka yarayara tiko oqo ? ” E rau sa mani tu vakadua , ka sa rarawa na matadrau .
Sa qai sauma na nona vosa e dua vei rau , ko Kaliopasa na yacana , ka kaya , “ O iko duadua beka ga ko vulagi e Jerusalemi ka sega ni kila na veika e sa qai yaco wale ga kina oqo ? ”
Sa qai kaya vei rau ko koya , “ Na cava soti ? ” E rau sa qai kaya vua , “ Na veika e baleti Jisu na kai Nasareci . O koya e dua na parofita , a tamata kaukauwa e na cakacaka kei na vosa e na mata ni Kalou kei na matadra kece ga na tamata .
Era a soli koya na bete levu kei ira na neimami turaga me la'ki lewai me mate , ka ra a mani vakota ki na kauveilatai .
Ia keimami a nuitaka tu ni sa i koya sara ga e na mai sereki Isireli . Sa i koya tale ga oqo na i katolu ni siga mai na kena a yaco na veika koya .
Ia keimami a kurabui sara vakalevu e na ka e ratou a mai tukuna e so vei ira na neimami yalewa . E ratou a tiko mai na i bulubulu e na mataka caca ,
ka ratou a sega ni kunea kina na yagona . E ratou sa qai lesu tale mai , ka mai kaya ni ratou a raica votu e so na agilosi , ka ra kaya vei iratou ni sa bula tiko ko koya .
E ratou sa qai lako ki na i bulubulu e so vei ira ka keimami tiko vata ka kunea me vaka sara ga na ka e ratou sa kainaka oti na yalewa ; ia e ratou a sega ga ni raici koya . ”
Sa qai kaya vei rau ko koya , “ Drau sa sesewa dina , ka berabera ni vakabauta na veika kece era a tukuna na parofita !
E sega li ni sa dodonu ga me sota kaya mada na veika rarawa oqo na Karisito , ka me qai curu ki na nona i serau ? ”
Sa qai serelaka vei rau ko koya na veika e tukuni tu me baleti koya e na i Vola Tabu taucoko , me tekivu mai na i Vola i Mosese ka yaco vei ira kece na parofita .
Ia ni ratou sa volekata yani na koro e ratou lako tiko kina , sa lako sara ko Jisu me vaka e via lako sivita .
Ia e rau sa qai tarovi koya , ka kaya , “ Tou sa moce mada ga , ni sa yakavi mai na vanua ka sa voleka ni dromu na siga ” Sa mani curu kina ka tiko vata kei rau .
Ni ratou sa tiko me ratou kana , sa qai taura na madrai ko koya ka vakalougatataka , ka dovia , ka solia vei rau .
Sa qai lau na matadrau , ka rau sa qai kilai koya sara ; ia e a takali sara vakasauri mai vei rau ko koya e na tiki ni gauna koya .
E rau sa qai veikayaka vakai rau , “ E sega li ni a katakata na lomadaru e na gauna e a vosa tiko vei kedaru mai gaunisala , ni a serelaka tiko vei kedaru na i Vola Tabu ? ”
E rau sa qai tu cake e na tiki na gauna vata ga koya ka lesu tale ki Jerusalemi . E rau a kunei iratou na lewe tinikadua ni ratou soqoni tiko kei ira e so ka ra dau tiko vata kei iratou .
E ratou sa qai kaya vei rau , “ Sa tucake dina na Turaga , ka sa rairai oti vei Saimoni ! ”
E rau sa qai tukuna tale ga na ka e a yaco e na gaunisala , kei na nodrau qai kilai koya ni sa dovia tiko na madrai .
Ia ni rau sa vosa tiko ga vaka koya , sa tu sara ko Jisu e na kedra maliwa .
Eratou sa qai kidroa ka rere , ka nanuma ga ni ratou sa raica e dua na yalo .
Sa qai kaya vei iratou ko koya , “ A cava ko dou taqaya kina , ka tubu kina na vakatitiqa e lomamudou ?
Dou raica na ligaqu kei na yavaqu , sa i au ga oqo ; tarai au , ka raica ni sega ni dau vakalewe se vakasui na yalo , me vaka dou sa raica vei au . ”
Ni sa kaya oti vaka koya , sa qai vakaraitaka vei iratou na ligana kei na yavana .
la ni ratou sa sega tiko ga ni vakabauta e na vuku ni nodratou reki , kei na vakatataro ni lomadratou , sa mani kaya kina vei iratou , ko koya , “ E tiko vei kemudou e so na ka me laukana ? ”
E ratou sa qai solia vua e dua na tiki ni ika tavu .
Sa qai taura ka kania sara e matadratou .
Sa qai kaya vei iratou ko koya , “ Oqo ga na ka au a dau kaya ni'u a sa tiko vata voli kei kemudou , ni na yaco ga na veika kece ka a volai tu me baleti au e na Lawa i Mosese , kei na nodra i vola na parofita kei na Same . ”
Sa qai dolava na nodratou vakasama me ratou kila na i Vola Tabu ,
ka kaya vei iratou , “ Sa volai tu vaka oqo , ni sa kena dodonu me sota kaya na rarawa na Karisito , ka qai tu cake tale mai na mate e na i katolu ni siga ,
ka me vunautaki na veivutuni kei na bokoci ni valavala ca e na yacana ki na veimatanitu kece ga , me tekivu e Jerusalemi .
Dou sa i vakadinadina ni veika oqo ko i kemudou .
Dou kila , au sa vakarau tala vei kemudou na ka e a yalataka ko Tamaqu ; ia dou tiko mada ga e na koro oqo , me yacova ni dou sa vakasulumi e na kaukauwa mai cake ”
Sa qai kauti iratou tani mai Jerusalemi ka yaco sara ki Pecani , ka sa dodoka cake kina na ligana ka vosa vakalougatataki iratou .
Ia ni sa vosa vakalougatataki iratou tiko ga , sa takali sara mai vei iratou ka sa kau cake ki lomalagi .
Eratou sa qai vakarokoroko vua ka lesu tale e na marau levu ki Jerusalemi ,
ka ratou sa dau la'ki tiko ga e na Valenisoro me ratou vakavinavinaka tiko kina vua na Kalou .

E na i vakatekivu e a sa bula tu kina na Vosa , ka rau a tiko vata kei na Kalou na Vosa , ka sa Kalou na Vosa .
E rau a tiko vata sara ga na Vosa kei na Kalou mai na i vakatekivu .
Sa bulia ka vakatubura na ka kece ga ko koya ; ka sega ni dua na ka e caka me a sega ni cakava ko koya .
Sa tu vua na bula ; ia na bula na rarama ni tamata .
Sa cilava na butobuto na rarama , ia e a sega ni bokoca rawa na rarama koya na butobuto .
E a talai mai vua na Kalou e dua na tamata ; a yacana ko Joni .
A lako mai ko koya me mai tukuna na rarama , me rawa ni ra vakabauta na tamata kece ga e na vukuna .
E sega ni rarama koya ko koya , ia e a mai tukuna ga na rarama .
Sa i koya sara ga koya na rarama dina ka a lako mai ki vuravura ka mai vakararamataka na tamata kece ga .
A sa tiko e vuravura ko koya , ka sa i koya ka a caka kina ko vuravura , ia e a sega ni kilai koya ko vuravura .
E a lako ko koya ki vei ira na kai nona ia era a sega ni vakabauti koya ko ira na kai nona .
Ia vei ira kece ga era sa ciqomi koya sa solia vei ira na dodonu ko koya me ra yaco me ra luve ni Kalou .
Era sa sega ni yaco me ra luve ni Kalou e na vukudra na nodra qase , se e na vuku ni gagadre vakayago se e na veitalia ni tamata , ia sa vakasucumi ira ga na Kalou .
A sa yaco me tamata na Vosa , ka mai tiko sara e na keda maliwa ; sa sinai e na loloma kei na dina . Ia keitou a raica na nona i serau , ni sa vaka na i serau ni Le duabau ga nei Tamana .
Sa qai tukuni koya ko Joni , ka kaya , “ Sa i koya oqo au a kaya voli kina , ' Ko koya e muri au mai e levu cake vei keirau , me vaka ni a sa bula tu ko koya ni'u se bera ni sucu . ’ “
Eda sa dau rawa ka kece ga mai na veika sa sinai tu vua , koya mai na loloma sa vakaikuritaki tiko ga .
Ni sa i Mosese ka a solia mai kina na Lawa na Kalou ; ia sa i Jisu Karisito ga sa yaco mai kina na loloma kei na dina .
E sega ni dua na tamata e sa bau raica na Kalou ; na Luvena ga , ko koya ka a tubu mai vua , ka sa tiko sara e na lomasere i Tamana , sa mai tukuni koya oti .
Sa i koya oqo na ka e tukuna ko Joni e na gauna era a talai yani kina vua ko ira na bete kei ira na kawa i Livai . Era a talai ira ko ira na Jiu mai Jerusalemi , me ra la'ki kaya vua , “ Ko cei beka ko iko ? ”
A qai tukuna ko koya ka sega ni cakitaka , ka tusanaka ga vakadodonu , “ Oi au , au sega ni Karisito ”
Era sa qai taroga tale , “ Ko cei beka ga ? Ko iko ko Ilaija ? ” Sa qai kaya tale ko koya , “ E sega . ” “ Ko iko na Parofita koya ? ” Sa qai sauma ko koya , “ E sega . ”
Era sa qai kaya tale vua , “ Ia ko cei ga ko iko ? Me bau dua na ka me keimami la'ki tukuna vei ira ka talai keimami mai . A cava ko kaya me baleti iko ? ”
Sa qai kaya ko Joni , “ Ko i au na domona e dua sa kacikaci voli e na vanua lala , ʻ Cakava me dodonu na sala ni Turaga , ' me vaka e a kaya ko Aisea na parofita ”
Ia ko ira era a talai ira mai koya , era Farisi .
Era sa qai tarogi koya , ka kaya vua , “ A cava ga ko veipapitaisotaki kina ni ko sega ni Karisito , se Ilaija , se na Parofita ? ”
A qai vosa vei ira ko Joni , ka kaya , “ Au veipapitaisotaki e na wai ; ia sa tiko e na kemuni maliwa e dua ko ni sega tiko ni kila ,
ko koya sa muri au tiko mai , ia e sega ni ganiti au mada ga me'u sereka na wa ni nona i vava . ”
A yaco tiko na veika oqo mai Pecani e na tai kadua ni Joritani , na vanua e veipapitaisotaki tiko kina ko Joni
E na siga ka tarava , sa raici Jisu sara ko Joni ni lako tiko yani vua , ka a kaya sara , “ Raica na Lami ni Kalou , o koya sa kauta tani na nodra i valavala ca na kai vuravura !
Sa i koya ga oqo au a tukuna tiko kina , ʻ Sa muri au tiko mai e dua na tamata , ka sa levu cake vei keirau ko koya , ni a sa tiko e liu ko koya ni'u se bera ni sucu . '
Au sega mada ni kila se ko cei ko koya ; ia na vu ni noqu lako mai ka veipapitaisotaki e na wai koya me rawa ni ra kilai koya kina ko ira na Isireli ”
Sa qai tukutuku tale ko Joni , ka kaya , “ Au a raica na Yalo Tabu ni lako sobu mai me vaka na ruve mai lomalagi , ka mai ro toka vua .
Au a sega tiko ga ni sa kilai koya ; ia e a qai kaya vei au na Kalou , ko koya ka a talai au mai me'u veipapitaisotaki e na wai , ʻ Ko koya ko na raica ni lako sobu vua na Yalo Tabu ka la'ki ro toka vua , sa i koya oqori e na veipapitaisotaki e na Yalo Tabu . '
Ia au a mani raica vaka kina ka'u sa tukuna oqo ni sa i koya ga na Luve ni Kalou . ”
E na siga ka tarava , e a tu tale e kea ko Joni kei na rua na nona tisaipeli ;
ia ni sa raici Jisu ni lako tiko yani sa kaya sara , “ Raica , na Lami ni Kalou ! ”
E rau a rogoca na nona vosa ko i rau na tisaipeli ka rau muri Jisu sara .
A qai vuki ko Jisu ka raici rau ni rau sa muri tiko yani , ka mani kaya vei rau , “ A cava ko drau vakasaqara ? ” E rau a qai kaya vua , “ Rapai ” ( ka kena i balebale , Vakavuvuli , ) “ e vei na vanua ko ni vakaitikotiko kina ? ”
Sa qai kaya vei rau ko koya , “ Drau lako mai mo drau mai raica . ” Sa via rauta toka na va e na yakavi na gauna koya . E rau sa lako ka raica na vanua a vakaitikotiko kina , ka rau mani tiko kaya voli e na vo ni siga koya .
E dua vei rau koya ko Adriu , na taci Saimoni Pita .
E a kunei Saimoni taumada , na tuakana , ka kaya vua , “ Keitou sa kunea na Mesaia . ” ( Na vosa oqo e kena i balebale na Karisito . )
Sa qai kauti koya sara vei Jisu . E a vakaraici koya ko Jisu , ka kaya vua , “ Ko iko ko Saimoni na luve i Joni ; ko na vakatokai ko Kifa . ” ( A kena i balebale ko Pita , se vatu . )
E na siga ka tarava , sa vinakata ko Jisu me lako ki Kalili . E a mani kunei Filipi ko koya , ka kaya vua , “ Muri au mai ! ”
( Ko Filipi oqo e kai Peciseita , na koro nei Adriu kei Pita . )
A qai kunei Nacanieli ko Filipi , ka kaya vua , “ Keitou sa kunei koya ka a vola ko Mosese e na i vola ni Lawa ka ra tukuna tale ga na parofita e na nodra i vola , koya ko Jisu na kai Nasareci , na luve i Josefa . ”
Sa qai kaya vua ko Nacanieli , “ E rawa li ni tubu mai Nasareci e dua na ka vinaka ? ” A qai kaya vua ko Filipi , “ Lako mai mo raica . ”
Ia ni sa raici Nacanieli ko Jisu ni sa lako tiko yani vua , sa qai kaya , “ Raica , e dua na Isireli botoboto , ka sa sega vua na veivakaisini ! ”
Sa qai kaya vua ko Nacanieli , “ Ko ni kilai au beka vaka cava ? ” A sauma ko Jisu , ka kaya vua , " Au a raici iko e na gauna ko a tiko kina e na ruku ni lolo , ni sa bera ni kacivi iko ko Filipi . ”
Sa qai kaya vua ko Nacanieli , “ Vakavuvuli , sa i kemuni na Luve ni Kalou , sa i kemuni na nodra Tui na Isireli ! ”
A sauma ko Jisu , ka kaya vua , “ E baleta li ni'u a kaya vei iko , ʻ Au a raici iko e na ruku ni lolo , ' ko sa vakabauta kina ? Ko na raica na veika lelevu cake mai na kena oqo . ”
Sa qai kaya tale vua ko Jisu , “ Au tukuna vakadodonu sara vei kemuni , ni ko ni na raica ni tadola na lomalagi ka raici ira tale ga na agilosi ni Kalou ni ra kaba cake tiko ka siro sobu vua na Luve ni Tamata ”



E na i katolu ni siga , e a qai caka e dua na vakamau mai na koro ko Kena mai Kalili . A tiko kina na tina i Jisu ,
ka ratou a bau sureti tale ga ki na vakamau ko Jisu kei iratou na nona tisaipeli .
Ia ni sa oti na waini , a qai kaya vei Jisu ko tinana , “ Sa oti vei ira oqo na waini ”
Sa qai kaya vua ko Jisu , “ A cava e mai nodaru kina ? E se bera ni yaco mai na noqu gauna ”
Ia e a kaya ga vei ira na dauveiqaravi ko tinana , “ Na ka kece ga e kaya vei kemudou ko koya , dou cakava . ”
E tu e na tikina koya e ono na saqa vatu ni wai ka rauta ni dua na drau na lita na kedra lelevu ka ra dauvakasavasavataki ira kina na Jiu .
Sa qai kaya vei ira ko Jisu , “ Dou vakasinaita na saqa e na wai . ” E ratou sa qai vakasinaita sara na saqa kece koya .
Sa qai kaya tale vei ira ko koya , “ Dou takiva ka kauta yani vua na i liuliu ni soqo . ” E ratou sa qai kauta sara .
Ia ni sa tovolea na wai ka sa vukici tu me waini ko koya na i liuliu ni soqo , ka sega ni kila se kau mai vei , ( ia ko ira ga na dauveiqaravi era a takivayani na wai era kila tiko ) . Sa qai kaciva na tagane vou ko koya na i liuliu ,
ka kaya vua , “ Na tamata kece ga era dau solia taumada na waini vinaka , ia ni ra sa gunu vakalevu ko ira na vulagi , era na qai solia na waini vinaka vakarauta ga , ia o iko o maroroya tiko ga na waini vinaka me yacova sara mai oqo . ”
Oqo na i vakatekivu ni cakacaka mana e a cakava ko Jisu mai na koro ko Kena mai Kalili . Sa vakatakila kina na nona kaukauwa ; ka ratou sa vakabauti koya na nona tisaipeli .
Ni sa oti koya , e ratou sa qai lako ki Kapenaumi ko Jisu kei tinana , kei iratou na tacina , kei iratou na tisaipeli , ka tiko kina e na vica na siga
Sa voleka mai na gauna ni nodra Kanavata ni Lakosivia na Jiu , ka sa mani lako cake ki Jerusalemi ko Jisu ,
ka kunei ira e na Valenisoro na dauvolitaki bulumakau , kei na sipi kei na ruve , kei ira na dauveisau i lavo ni ra qarava tiko na nodra teveli ni veivoli .
Sa qai cakava ko koya e dua na i kuita waqaliqali ka vakasavi ira kece ga mai na Valenisoro , ka bau kina ko ira na sipi kei ira na bulumakau . A sovaraka na nodra i lavo na dauveisau i lavo , ka vukica na nodra teveli ,
ka kaya vei ira na volitaki ruve , “ Dou kauti ira tani sara e ke , kakua ni cakava na vale nei Tamaqu me vale ni veivoli ! ”
E ratou sa qai nanuma na nona tisaipeli ni a sa volai tu vakaoqo e na i Vola Tabu : “ E na curuma na yaloqu taucoko na talei ni nomuni vale ! ”
Era sa qai sauma na Jiu , ka kaya vua , “ Na cakacaka mana cava e rawa ni ko cakava me vakaraitaki kina vei keimami ni sa dodonu na ka ko cakava ? ”
Sa qai kaya vei ira ko Jisu , “ Dou talaraka na vale oqo , ka'u na vakatura cake tale e na tolu na siga . ”
Era sa qai kaya kina na Jiu , “ E a tara tiko na vale oqo e na vasagavulu ka ono na yabaki , ia ko iko mo na qai vakatura cake e na tolu ga na siga ? ”
Ia na Valenisoro ka a vosataka tiko ko koya , oya na yagona ga .
Ia ni sa vakaturi cake tale mai na mate ko koya , e ratou sa qai nanuma na tisaipeli ni a sa tukuna oti vei iratou ko koya na ka oqo . E ratou sa qai vakadinata kina na i Vola Tabu kei na vosa ka a kaya ko Jisu .
E na gauna e a tiko voli kina ko Jisu mai Jerusalemi e na gauna ni Kanavata ni Lakosivia , era a lewe vuqa sara era vakabauti koya e na nodra raica na veika mana e a vakayacora .
Ia e a sega ga ni soli koya sara vei ira ko Jisu , ni sa kila vinaka na tamata kece ga ko koya .
A sa sega ni yaga vua me dua e tukuna vua na ka e baleta na tamata , ka ni sa kila ko koya na ka e tu e loma ni tamata .

E dua na nodra i liuliu na Jiu , a yacana ko Nikotimo , ka lewe ni lawalawa ka ra vakatokai na Farisi .
A qai lako ko koya vei Jisu e na dua na bogi ka kaya vua , “ Vakavuvuli , keimami sa kila ni ko ni sa lako mai vua na Kalou me i vakavuvuli , ni sega ni dua na tamata e cakava rawa na veicakacaka mana ko ni sa cakava oqo ke sega ni tiko vata kei koya na Kalou . ”
Sa qai sauma ko Jisu ka kaya vua , “ Au tukuna vakadodonu sara vei iko : kevaka e sega ni sucu tale e dua na tamata , e na sega ni raica rawa na matanitu ni Kalou . ”
Sa kaya vua ko Nikotimo , “ E na sucu rawa vakaevei e dua na tamata ni sa tamata bula tu ? E rawa li ni curu tale ki na kete i tinana ka me qai la'ki sucu tale mai ? ”
Sa qai kaya ko Jisu , “ Au tukuna vakadodonu sara vei iko : kevaka e sega ni sucu e dua na tamata e na wai kei na Yalo Tabu e na sega ni curu rawa ki na matanitu ni Kalou .
Sa vakayago na ka sa sucu e na yago ; ia sa vakayalo na ka sa sucu e na Yalo .
Kakua ni kurabui ni'u sa kaya vei iko , ʻ E dodonu mo ni sucu tale . '
Sa dau liwa na cagi ki na yasana e digitaka ; ko sa rogoca ga na kena rorogo , ia ko sega ni kila na yasana e lako mai kina se na yasana e lako yani kina . Sa vaka tale ga kina ko ira yadua era sa sucu e na Yalo Tabu . ”
Sa qai vosa ko Nikotimo ka kaya vua , “ E na yaco rawa vakaevei na veika oqo ? ”
Sa qai sauma ko Jisu ka kaya vua , “ Ko iko na nodra i vakavuvuli na Isireli , ko qai sega tu ni kila na veika oqo , ne ?
Au tukuna vakadodonu sara vei iko , keitou kaya tiko na ka keitou kila , ka keitou tukuna na ka keitou sa raica ; ia ko ni sega ga ni vakabauta na neitou i tukutuku .
Kevaka au sa tukuna vei kemuni na veika vakavuravura ko ni qai sega ni vakabauta , ko ni na qai vakabauta rawa vakaevei kevaka au tukuna vei kemuni na veika vakalomalagi ?
A sa sega ni dua na tamata e sa bau lako cake oti ki lomalagi , vakavo ga na Luve ni Tamata , ko koya ka a lako sobu mai lomalagi . ”
Ia me vaka ga ka a laveta cake na gata parasa ko Mosese mai na loma ni vanua lala , e dodonu me laveti cake tale ga vaka kina na Luve ni Tamata ,
me nodra kina na bula tawa mudu ko ira yadua era sa vakabauti koya .
Ni sa lomani vuravura sara vaka oqo na Kalou , sa solia kina na luvena e duabau ga sa vakatubura , me kakua ni rusa ko ira yadua era sa vakabauti koya , me nodra ga na bula tawa mudu .
Ni a sega ni tala mai na luvena ki vuravura na Kalou me veilewaitaki vuravura , ia me ra vakabulai ga na kai vuravura e na vukuna .
O koya sa vakabauti koya e na sega ni lewai ; ia ko koya e sega ni vakabauta , sa lewai oti tu , ni sega ni vakabauta na Luve ni Kalou e le duabau ga ka a vakatubura ko koya .
Oqo na yavu e tau kina na lewa : ni sa lako mai na rarama ki vuravura , ka ra qai vinakata ga na tamata na butobuto ka cata na rarama , ni ca na nodra i valavala .
Ni sa dau cata na rarama ko koya sa dau caka ca , ka sega ni lako mai ki na rarama , de kunei na nona i valavala .
Ia ko koya sa dau cakava na ka dina , sa dau lako mai ki na rarama , me vakaraitaki na nona i valavala ni sa vaka na loma ni Kalou .
Ni sa oti na veika koya , e ratou sa qai lako ko Jisu kei iratou na nona tisaipeli ki na vanua ko Jutia . E ratou sa tiko vata e kea , ka sa veipapitaisotaki kina ko koya .
A veipapitaisotaki tale tiko ga ko Joni mai Enoni , voleka ki Selimi , ka ni levu kina na wai . Era sa lako tiko ga yani vua na tamata ka sa papitaisotaki ira ko koya .
( E na gauna koya e se bera kina ni biu ki na valeniveivesu ko Joni . )
E a tubu e dua na veileti vei ira na tisaipeli i Joni kei na dua na Jiu e na vuku ni veivakasavasavataki .
E ratou sa qai lako vei Joni na nona tisaipeli ka kaya vua , “ Vakavuvuli , ko ni nanuma tiko na tamata ka drau a tiko vata mai na tai kadua ni Joritani , ko koya ko ni a mai tukuna tiko , e sa veipapitaisotaki tiko e na gauna oqo ko koya , ka ra sa lako kece tiko ga vua na tamata ! ”
Sa qai sauma ko Joni ka kaya , “ E sega ni dua na tamata e rawata e dua na ka , kevaka e sega ni soli vua mai lomalagi .
Ko i kemudou vaka i kemudou e rawa ni ko dou vakadinadinataka ni'u a kaya , ʻ Ni'u sega ni Karisito ko i au , ia ni'u a talai ga me'u liu mai vua . '
Sa nona ga na tagane vou na yalewa vou ; ia na i tokani ni tagane vou , o koya ka tu voli e kea ka vakarorogo tiko , sa reki ni sa rogoca sara na domo ni tagane vou . Oqo na vuna au sa rui marau dina kina vakalevu .
Sa dodonu me levu cake tiko ga ko koya , ka me'u lailai sobu tiko ga ko i au ”
Ko koya sa lako mai cake , sa levu cake vei keda kece ga ; ko koya sa tubu e vuravura sa kai vuravura ga ka sa vosataka ga na veika vakavuravura . Ko koya sa lako mai lomalagi sa levu cake vei keda kece ga .
Sa mai tukuna ko koya na ka sa raica ka rogoca , ia e sega ga ni dua e vakabauta na nona i tukutuku .
Ia ko koya sa vakabauta na nona i tukutuku sa vakadinadinataka kina ni sa dina ga na Kalou .
O koya sa tala mai na Kalou sa mai tukuna na vosa ni Kalou ; sa tukuna rawa e na vuku ni Yalo Tabu ka a solia vakayauyau vua na Kalou .
Sa lomana na Luvena na Tamana ka sa solia ki ligana na veika kece ga .
Ko koya sa vakabauta na Luvena sa nona na bula tawa mudu ; ia ko koya sa talaidredre vua na Luvena e na sega ni raica na bula , ia e na tiko ga vua na cudru ni Kalou ka tawa mudu .
Ni sa qai kila na Turaga ni ra sa rogoca na Farisi na nona sa rawai ira tiko ka papitaisotaki ira e lewe vuqa cake na tisaipeli mai vei Joni .
( Ia e a sega ni veipapitaisotaki ko Jisu , ko iratou ga na nona tisaipeli . )
Sa qai biuti Jutia ko koya ka lako tale ki Kalili .
E koto na nona sala e na loma ni vanua ko Samaria .
Sa mani yaco sara ko Jisu ki na dua na koro kei Samaria , ka yacana ko Saika ; e voleka ki na tiki ni vanua ka a solia ko Jekope vei Josefa na luvena .
E tiko kina na toevu i Jekope . Ia ni sa oca e na taubale ko Jisu , sa qai la'ki dabe toka e na bati ni toevu ni rauta na tinikarua na kaloko e na siga levu tutu .
Sa qai lako yani ki kea e dua na yalewa ni Samaria me la'ki taki wai , ka sa kaya vua ko Jisu , “ Au kerea mada me'u gunu . ”
( Ni ratou sa lako tu na nona tisaipeli ki voli kakana ki na koro e na gauna koya . )
Sa qai kaya vua na yalewa ni Samaria , “ E rawa vakacava vei iko , ni ko kai Jutia , mo kere wai vei au , ni'u yalewa ni Samaria ? ” ( Ni sega ni rawa ni ra tiko vata na Jiu kei ira na kai Samaria . )
Sa qai sauma ko Jisu ka kaya vua , “ Kevaka wale ga ko sa kila na i solisoli ni Kalou , kei koya ka kere gunu tiko vei iko , ke ko a sa kerea oti vua , ka sa na solia vei iko ko koya na wai bula . ”
Sa qai kaya vua na yalewa , “ E sega saka tu na nomuni i takitaki , ka sa titobu na toevu , ko ni na kauta mai vei na wai bula ?
Ko ni sa uasivi cake beka vei Jekope na tama i keimami , ka a solia vei keimami na toevu , ka a gunu kina ko koya , kei iratou na luvena , kei na nona manumanu ? ”
Sa qai sauma ko Jisu ka kaya vua , “ Ko koya e na gunu e na wai oqo e na via gunu tale ;
ia ko koya e na gunu e na wai au na solia vua e na sega ni via gunu ka tawa mudu ; ia na wai au na solia vua e na yaco me wai vure e lomana ka tovure yani ki na bula tawa mudu . ”
Sa qai kaya vua na yalewa , “ Ni solia saka mai vei au na wai oqori , me'u kakua kina ni via gunu tale , se lako tale mai ki ke me'u taki ”
Sa qai kaya vua ko Jisu , “ La'ki kaciva mada mai na watimu mo drau lako mai ki ke ”
A sauma na yalewa ka kaya , “ E sega na watiqu . ” Sa qai kaya vua ko Jisu , “ Ko sa kaya dina , ʻ E sega na watiqu , ’
ni ko sa vakawati oti kei na lima na tagane , ka sega ni watimu dina ko koya ko drau tiko vata oqo . Sa dina sara na nomu vosa e na vuku ni ka oqo . ”
Sa qai kaya vua na yalewa , “ Au sa raica rawa saka ni ko i kemuni e dua na parofita .
Era dau lotu na neimami qase e na ulunivanua oqo , ia ko ni kaya ni tiko ga mai Jerusalemi na tikina e dodonu me da lotu kina . ”
Sa qai kaya vua ko Jisu , “ Yalewa , vakabauti au , sa roro tiko mai na gauna ko ni na sega ni lotu kina vua na Tamada e na ulunivanua oqo se mai Jerusalemi .
Ko ni sa lotu tiko vei koya ko ni sega ni kila ; keimami sa lotu vei koya keimami sa kila ; ka ni na lako mai vei ira na kai Jutia na veivakabulai .
Ia e na yaco mai na gauna , ka sa i koya sara ga oqo , ni ra na lotu vakayalo ka vakaidina vei Tamada ko ira era sa lotu dina , ni sa qara ko Tamada me ra vakaoqo ko ira era lotu vua .
A yalo na Kalou , ko ira era lotu vua e dodonu me ra lotu vakayalo ka vakaidina . ”
Sa qai kaya vua na yalewa koya , “ Au sa kila ni na lako mai e na dua na gauna na Mesaia ( o koya sa vakatokai na Karisito ) ; ia e na gauna e na yaco mai kina e na mai tukuna vei keda na veika kece ga . ”
Sa qai kaya vua ko Jisu , “ Oi au ga ka'u vosa tiko oqo vei iko , na Mesaia ”
E na gauna sara ga koya e ratou sa yaco mai kina na nona tisaipeli , ka ratou kurabui ni veivosaki tiko ko koya kei na dua na yalewa ; ia e a sega ga ni dua me taroga , “ Na cava ko vinakata ? ” se “ A cava ko ni vosa tiko kina vua ? ”
Sa qai biuta tu na nona saqa ni wai na yalewa ka lako ki na koro , ka kaya vei ira na tamata ,
“ Ni mai raica mada na tamata ka tukuna vei au na veika kece ga au a cakava . E sega beka ni sa i koya oqo na Karisito ? ”
Era sa qai biuta na koro ka lako vei Jisu .
Ia ni ra se bera yani , e ratou sa cikevi Jisu tiko na tisaipeli , ka kaya , “ Vakavuvuli , ni kana mada ”
Sa qai kaya vei iratou ko koya , “ E tu vei au na qau kakana me'u kania , ia dou sa sega ni kila . ”
E ratou sa qai veitarogi kina na tisaipeli ka kaya , “ A sa dua beka e kau kakana mai vua ? ”
Sa qai kaya vei iratou ko Jisu , “ Sa qau kakana me'u cakava na loma i koya ka a talai au mai , ka vakaotia na nona cakacaka .
E sega li ni ko ni dau kaya , ʻ Sa vo ga e va na vula me qai yaco mai na gauna ni tatamusuki ’ ? Raica , au sa kaya vei kemudou , dou tacake ka rai yani ki na i teitei ka ra tu oqori ; era sa matua mai ka ra sa waraka tu me ra tamusuki .
Ko koya sa tatamusuki sa saumi sara tiko ka sa kumuna tiko na vuata ki na bula tawa mudu ; me rau marau vata kina na daukabukaburaki kei koya na dautatamusuki .
Sa dina kina na vosa koya , ʻ E dua e a kaburaka , ka dua tani a qai tamusuka . '
Au a talai kemudou mo dou tamusuka na ka dou a sega ni cakacakataka ; era a cakacaka kina e so tani , ia dou sa mai tauca na vua ni nodra cakacaka ”
Era a mani vakabauti Jisu e lewe vuqa na kai Samaria e na koro koya e na vuku ni nona vosa na yalewa ka a kaya , “ A tukuna vei au ko koya na ka kece ga au a cakava . ”
Sa mani yaco gona kina ni ra sa yaco yani vua ko ira na kai Samaria era sa qai kerei koya me tiko vata mada kei ira ; ka sa mani tiko kina ko koya ka siga rua .
Era a lewe vuqa sara tale era a qai vakabauta e na vuku ni vosa i Jisu ;
ka ra a kaya vua na yalewa , “ Oqo keimami sa vakabauta , e sega ni baleta na nomu vosa , ia baleta ga ni keimami sa qai rogoci koya sara ko i keimami , ka kila ni sa i koya oqo na i Vakabula kei vuravura ”
Ia ni sa oti e rua na siga sa qai lako sara ki Kalili ko Jisu ,
ni a sa tukunaoti ko koya ni sega ni dau dokai na parofita e na nona vanua .
Ia ni sa yaco ki Kalili ko koya era sa marautaki koya sara na tamata , ni ra a raica na veika kece ka a cakava mai Jerusalemi e na gauna ni kanavata ; ka ni ra a lako tale ga ki na kanavata ko ira .
Sa qai lako tale ko Jisu ki Kena mai Kalili , na koro ka a vukica kina na wai me waini . A tiko kina e dua na turaga vakaitavi levu ni matanitu . E dua tiko na luvena tagane ka tauvimate koto mai Kapenaumi .
Ni sa rogoca ko koya ni sa lako tani mai Jutia ki Kalili ko Jisu , sa qai lako vua , ka kerea me lako sobu mada me la'ki vakabula na luvena , ni sa voleka koto ni ciba .
Sa qai kaya vua ko Jisu , “ E na sega ni dua vei kemuni e vakabauta vakavo ga kevaka e na raica taumada e so na cakacaka mana kei na veika veivakurabuitaki ”
Sa qai kaya vua na turaga koya , “ Daru mai lako sobu saka , de qai mate na luvequ . ”
Sa qai kaya vua ko Jisu , “ Lako ga , sa bula na luvemu ! ” A sa vakabauta na vosa i Jisu ko koya ka lako sara .
Ia ni sa lako tiko e ratou sa mai tavaki koya na nona tamata ka kaya vua , “ Sa bula na luvemuni ! ”
Sa qai vakataroga vei iratou ko koya se gauna cava e a tekivu me bula cake kina na gone . E ratou a qai kaya vua , “ Sa takali vua na katakata e na noa e na dua na kaloko ”
A sa nanuma sara ko tamana ni gauna sara ga koya ka a kaya kina vua ko Jisu , “ Sa bula na luvemu ” Sa mani vakabauta sara ko koya kei ira kece na nona lewe ni vuvale .
Oqo tale na i karua ni cakacaka mana e a cakava ko Jisu ni sa lesu ki Kalili e na nona a tiko mai Jutia .
Ni sa oti veika koya , sa qai yaco e dua na nodra solevu na Jiu , ka a mani lako cake kina ki Jerusalemi ko Jisu .
E tiko mai Jerusalemi e dua na i sisili , volekata na Matamata ni Sipi , ka yacana e na vosa vaka-Iperiu ko Pecisaca , ka tiko kina e lima na kena vale .
Era davo tu kina e lewe vuqa na tauvimate - ko ira na mataboko , na lokiloki , na wamalai [ ka ra waraka tiko me vakayavalati na wai .
E dau lako sobu ki na i sisili e dua na agilosi e na so na gauna ka vakayavalata na wai . Ia ko koya ga e sobu e liu ki wai e na gauna e vakayavalati kina sa vakabulai sara mai na mate kece ga e tauvi koya . ]
Ia e tiko e kea e dua na tamata ka sa tolusagavulu ka walu na yabaki na dede ni nona tauvimate tu .
Ni sa raici koya ko Jisu ni davo koto , ka kila ni sa dede na nona vaka koto koya , sa qai kaya vua , “ Ko sa via bula , se segai ? ”
A sauma na tamata tauvimate ka kaya , “ E sega saka ni dua na tamata me kauti au ki na i sisili ni sa vakayavalati na wai ; ia ni'u sa dau lako tiko kina , sa lako tale mai e dua ka mai liu vei au . ”
Sa qai kaya vua ko Jisu , “ Tu cake , taura na nomu i davodavo ka lako ”
E a bula vakasauri sara ko koya , ka taura na nona i davodavo ka lako . Ia na siga koya na Siga ni Vakacecegu .
ʻ Oya na vuna era a kaya kina na Jiu vua na tamata ka vakabulai , “ Oqo na Siga ni Vakacecegu , e sega ni tara vei iko mo colata na nomu i davodavo ”
Ia e a qai sauma vei ira ko koya , ka kaya , “ Ko koya ga ka a vakabulai au , e a kaya vei au , ʻ Taura na nomu i davodavo ka lako ”
Era a qai tarogi koya tale , ka kaya , “ Ko cei na tamata ka kaya vei iko , ʻ Taura na nomu i davodavo ka lako ’ ? ”
Ia ko koya ka a vakabulai e sega ni kila se ko cei ka a vakabulai koya , ka ni ra lewe vuqa sara era a tu e kea ka a sa lako lo tani mai kina ko Jisu .
Ni sa oti na veika koya a qai kunei koya ko Jisu c na Valenisoro , ka kaya vua , “ Raica , ko sa bula vinaka oqo ; kakua ni valavaia ca tale , de qai yaco vei iko e dua na ka e ca vakalevu cake . ”
Sa qai lako na tamata koya ka tukuna vei ira na Jiu ni sa i Jisu ga ka a vakabulai koya .
Oqori na i tekivu ni nodra vakacacani Jisu na Jiu , baleta ni a cakava na veika ko ya e na Siga ni Vakacecegu .
Ia e a mani kaya kina ko Jisu , “ Sa cakacaka tiko ga ko Tamaqu , ka'u sa cakacaka tale ga ko i au . ”
Oqo na vuna era sa qai gadreva vakalevu cake ga kina na Jiu me ra vakamatei koya , e sega ni baleta wale ga ni a vakacacana na Siga ni Vakacecegu , ia e baleta tale ga ni a vakatoka tale ga na Kalou me Tamana dina ; me vakatauvatani koya kina kei na Kalou .
E a qai sauma kina ko Jisu ka kaya vei ira , “ Au tukuna vakadodonu sara vei kemuni : ni sega ni dua na ka e cakava vaka i koya ga na Luvena , e cakava ga na ka e raica ni cakava tiko ko Tamana . Na ka ga e cakava na Tamana , e cakava tale ga na Luvena .
Ni sa lomana na Luvena ko Tamana ka vakaraitaka kina vua na veika kece e cakava tiko ko koya . E na vakaraitaka vua na veicakacaka e lelevu cake mai na veika oqo , mo ni na kurabui kece kina .
Me vaka sa vakaturi ira cake na mate ko Tamana , ka vakabulai ira , sa vaka kina na Luvena , sa vakabulai ira sa vinakata ko koya .
Sa sega tale ga ni lewa e dua na tamata ko Tamana , ia sa lesia na Luvena me vakatau lewa e na ka kece ga ,
me ra vakarokorokotaka kina na Luvena na tamata kece ga me vaka era vakarokorokotaka na Tamana . O koya e sega ni vakarokorokotaka na Luvena e sega tale ga ni vakarokorokotaka na Tamana , ko koya ka a talai koya mai .
“ Au na tukuna vakadodonu sara vei kemuni ni ko koya sa rogoca na noqu vosa , ka vakabauti koya ka talai au mai , sa nona na bula tawa mudu ; e na sega ni lewai me cudruvi , ia sa toki ga mai na mate ki na bula .
Au tukuna vakadodonu sara vei kemuni ni sa lako tiko mai na gauna , io sa yaco dina mai , era na rogoca kina na mate na domo ni Luve ni Kalou , ka ra na bula ko ira era sa rogoca .
Me vaka sa bula vaka i koya ga na Tamana , sa solia vaka kina vua na Luvena me bula vaka i koya ga ;
ka sa solia na kaukauwa me vakatauca na lewa , ni sa Luve ni Tamata ko koya .
Dou kakua ni kurabuitaka na ka oqo ; ni sa lako tiko mai na gauna era na rogoca kina na domona ko ira kece ka ra tu e na i bulubulu ,
ka ra na lako cake mai kina ; ko ira na i valavala vinaka era na tu cake tale me ra bula , ia ko ira na i valavala ca era na tu cake tale me ra lewai .
“ E sega ni dua na ka au rawa ni cakava vaka i au ga ; au sa dau tauca na lewa me vaka ga na ka sa tukuna vei au na Kalou . Sa dodonu gona kina na lewa au dau tauca , ka ni sega ni'u dau via muria ga na lomaqu , ia na loma i koya ga ka talai au mai .
“ Kevaka au mai tukuni au tiko ga vaka i au , e sega ni dina na noqu i tukutuku .
Ia sa tiko e dua tani tale ka mai tukuni au , ka'u sa kila ni sa dina na nona i tukutuku me baleti au .
Ko ni a tala e so na nomuni tamata vei Joni , ia e a vakadinadinataka ga na ka dina ko koya .
E sega ni kena i balebale koya ni'u vakararavi tiko ki na i tukutuku ni tamata , ia au sa kaya ga na ka oqo mo ni vakabulai kina .
Ko Joni e a vaka e dua na cina sa waqa ka caudre tu ka ko ni a rekitaka toka mada vakalailai na nona rarama .
Ia sa tiko oqo e dua na i vakadinadina e baleti au e levu cake mai na kena ka solia ko Joni : na veicakacaka au sa cakava tiko , koya na veicakacaka ka a solia mai vei au ko Tamaqu me'u vakayacora , era sa vakadinadinataka ni a talai au mai ko Tamaqu .
Ia ko Tamaqu ko koya ka talai au mai , sa tukuni au tale ga ko koya . Ko ni sa sega mada ni bau rogoca na domona se raica na matana ;
e sega tale ga ni tiko e na lomamuni na nona vosa , baleta ni ko ni sega ni vakabauti koya ka tala mai ko koya .
Ko ni sa vakasaqaqara e na loma ni Vola Tabu ni ko ni nanuma ko ni na kunea kina na bula tawa mudu , ia na i vola oqo e tukuni au .
Ia ko ni bese ga ni lako mai vei au me nomuni kina na bula .
“ E sega na betena vei au na nodra veivakadokadokai na tamata .
Ia au sa kilai kemuni , ka'u sa kila ni sega e lomamuni na loloma vua na Kalou .
Au sa lako mai e na yaca i Tamaqu , ia ko ni sega ga ni vakabauti au ; ia ke lako ga mai e dua e na yacana ga , ko ni na qai vakabauti koya .
Ko ni na qai vakabauta rawa vaka cava , ni ko ni sa veivakadokadokai tiko ga vaka i kemuni , ka sega ni via qara na veivakadokadokai mai vua na Kalou e duabau ga ?
Ni kakua ni nanuma ni'u na beitaki kemuni vei Tamaqu ; sa tiko e dua ka na beitaki kemuni koya ko Mosese , o koya ko ni sa vakanuinui tiko kina .
Kevaka ko ni a vakabauti Mosese dina ke ko ni sa vakabauti au tale ga ; ka ni a vola ko koya na ka e baleti au .
Ia kevaka ko ni sega ni vakabauta na nona i vola , ko ni na qai vakabauta vaka cava na noqu vosa ? ”
Ni sa oti na veika koya , sa qai lako ko Jisu ki tai kadua ni wasawasa ko Kalili , oya na wasawasa ko Taiperia .
Era a mani muri koya e lewe vuqa sara na tamata ni ra a sa raica oti na veicakacaka mana e a cakava vei ira na tauvimate .
Sa qai cabe ki na ulunivanua ko Jisu ka tiko sobu kei iratou na nona tisaipeli .
Sa voleka tiko mai na nodra Kanavata ni Lakosivia na Jiu .
Ia ni tacake ko Jisu ka raici ira na lewe vuqa ni ra lako tiko yani vua , sa qai kaya vei Filipi , “ E vei beka e rawa ni datou na voli madrai kina me ra bau kana kina ko ira oqo ? ”
( E a kaya koya ko koya me vakatovolei Filipi ga ; ni sa kila tiko ko koya na ka me na cakava . )
Sa qai sauma vua ko Filipi , ka kaya , “ E na sega ni rauti ira e rua na drau na tiki ni siliva na madrai , me ra bau vakalalai mada ga kina . ”
Sa qai kaya vua ko Adriu , na taci Saimoni Pita , e dua vei iratou na nona tisaipeli ,
“ E tiko oqo e dua na gone tagane ka tiko vua e so na madrai parile , kei na rua na ika : ia e na dua li na betena vei ira na lewe vuqa oqo ? ”
Sa qai kaya ko Jisu , “ Tukuna vei ira na tamata me ra dabe . ” Ia e a bau veico vinaka toka na vanua koya . Era sa mani dabe na tamata ; ka rauta e lima na udolu na kedra i wiliwili .
Sa qai taura na madrai ko Jisu ka vakavinavinakataka vua na Kalou ka vota vei ira ka ra sa dabe tiko . A kitaka vaka tale ga kina ko koya na ika ; ka ra sa kana kece me vaka na levu ni ka era dui vinakata .
Ia ni ra sa mamau kece , sa qai kaya ko koya vei iratou na nona tisaipeli , “ Dou kumuna vata na veitikina lalai e vo , me kakua ni vakamaumautaki e dua na ka . ”
E ratou a mani kumuna na i vovo ni buli madrai parile e lima ka vo mai vei ira na kana , ka ratou a vakasinaita e tinikarua na sova .
Ia ni ra sa raica na tamata na cakacaka mana sa cakava ko Jisu , era sa qai kaya , “ Sa i koya dina oqo na Parofita ka a dodonu me na lako mai ki vuravura ! ”
Ia ni sa kila rawa ko Jisu ni ra sa vakarau la'ki tauri koya vakaukauwa na tamata me ra buli koya me tui , sa qai biuta duadua na vanua koya ka lako tale ki na ulunivanua .
Ni sa yakavi mai na vanua , e ratou sa lako sobu na nona tisaipeli ki matasawa ;
ka ratou vodo ki na dua na waqa , ka kosova tale na drano me ratou lako ki Kapenaumi . Sa qai bogi sara mai na vanua , ia e se sega tiko ga ni yaco yani vei iratou ko Jisu .
Sa liwa mai e dua na cagi kaukauwa ka sa yavavala vakalevu na wai .
Ia ni sa rauta beka e lima se ono na kilomita na vanua e ratou vocera , e ratou sa qai raici Jisu ni sa lako tiko e na dela ni wai , ka sa torova tiko yani na waqa , ka ratou sa . rere vakalevu .
Ia sa qai kaya vei iratou ko Jisu , “ Oi au ga oqo ; dou kakua ni rere . ”
E ratou sa qai vakavodoki koya sara ki waqa e na yalo marau ; ka sa udu sara yani na waqa ki na vanua e ratou a mua tiko kina .
E na mataka , era sa qai raica ko ira na lewe vuqa ka ra tu mai na tai kadua ni wai ni a sa vo duadua tiko ga mai kea e dua na waqa ; era raica tale ga ni a sega ni vodo vata kei iratou na nona tisaipeli ko Jisu , ka ni ratou a lako ga vakai iratou .
Era a lako tale ga yani e so na waqa mai Taiperia , ka voleka ki na yasana era a kana madrai kina ni sa vakavinavinakataka oti na Turaga .
Ni ra sa raica na lewe vuqa ni sa sega e kea ko Jisu , ka sega tale ga kina ko iratou na nona tisaipeli , era sa qai vodo tale ki waqa , ka lako ki Kapenaumi , me ra vakasaqarai Jisu .
Ia ni ra sa raici koya e na tai ni drano kadua , era sa qai kaya vua , “ Vakavuvuli , ko ni a lako mai ki ke e na gauna cava ? ”
Sa qai sauma vei ira ko Jisu ka kaya , “ A ka dina au na tukuna oqo vei kemuni : ko ni sega ni vakasaqarai au baleta ni ko ni a raica na veicakacaka mana au a cakava , ia baleta ga ni ko ni a kania na madrai ka mamau kina .
Ni kakua ni ogataka na kakana e rawa ni rusa , ia na kakana ga e na tu dei tu ka yacova na bula tawa mudu , na kakana ka na solia vei kemuni na Luve ni Tamata : ni sa i koya sa tiko vua na i vakatakilakila ni sa vakadonui koya na Kalou ko Tamana . ”
Era sa qai kaya vua , “ A cava me keimami cakava , me keimami kitaka kina na cakacaka ni Kalou ? ”
Sa qai sauma ko Jisu ka kaya vei ira , “ Sa i koya oqo na cakacaka e vinaka vua na Kalou : mo ni vakabauti koya ka a tala mai ko koya . ”
Era sa qai kaya vua , “ A cakacaka mana cava ko na cakava , me keimami raica ka vakabauti iko kina ? A cava ko na cakava ?
Era a kania na mana na noda qase e na loma ni vanua lala , me vaka ga e a sa kaya oti tu na i Vola Tabu , ʻ E a vakani ira ko koya e na madrai mai lomalagi . ’ “
Sa qai kaya vei ira ko Jisu , “ Au sa tukuna vakadodonu vei kemuni ni a sega ni madrai dina mai lomalagi e a solia vei kemuni ko Mosese ; ia ko Tamaqu ga e a solia vei kemuni na madrai dina mai lomalagi .
Ni madrai ka a solia na Kalou sa i koya ka a lako sobu mai lomalagi , ka mai solia na bula ki vuravura ”
Era sa qai kaya vua , “ Turaga , ni solia tiko ga mai vei keimami na madrai oqo . ”
Sa qai kaya vei ira ko Jisu , " Ko i au na madrai ni bula . Ko koya e na lako mai vei au e na sega sara m via kana ; ko koya tale ga e na vakabauti au e na sega sara ni via gunu .
Ia au sa kaya vei kemuni , ko ni sa raici au , ia ko ni sega ni vakabauta .
Ko ira kece sa solia mai vei au ko Tamaqu era na lako mai vei au ; ko koya tale ga e lako mai vei au , au na sega sara ni biuta laivi .
Ni'u a sega ni lako mai lomalagi me'u cakava na lomaqu , ia na loma i koya ga ka a talai au mai .
Ka sa i koya oqo na loma i koya ka a talai au mai , me'u kakua ni vakayalia e dua vei ira ka solia mai vei au ko koya , ia me'u na vakaturi ira cake ga e na i otioti ni gauna .
Ni sa i koya oqo na loma i Tamaqu , me nodra na bula tawa mudu ko ira yadua sa raica na Luvena ka vakabauti koya ; ka'u na vakaturi ira cake e na i otioti ni gauna ”
Era sa qai tekivu vosa kudrukudrutaki koya ko ira na Jiu , e na vuku ni nona a kaya , “ Ko i au na madrai ka a lako sobu mai lomalagi ”
Era a kaya , “ E sega li ni ko Jisu oqo , na luve i Josefa , ka da kilai rau ko tamana kei tinana ? E qai kaya ga vaka cava ko koya , ʻ Au a lako sobu mai lomalagi ? ’ “
Sa qai sauma ko Jisu ka kaya vei ira , “ Dou kakua ni vosa kudrukudru .
E sega ni rawa ni lako mai vei au e dua na tamata kevaka e sega ni vakayarayarataki koya mai ko Tamaqu , ko koya ka a talai au mai ; ka'u na vakaturi koya cake e na i otioti ni gauna .
Era a vola na parofita ka vaka , ʻ E na vakavulici ira kece ga na tamata na Kalou . ' Ko ira kece ga era rogoci Tamaqu ka vuli vua , era na lako mai vei au .
E sa sega mada ni sa raici Tamaqu e dua na tamata . Ko koya duadua ga ka lako mai vua na Kalou e sa raici koya .
Au tukuna vakadodonu sara vei kemuni ni sa nona na bula tawa mudu na tamata sa vakabauta .
Ko i au na madrai ni bula .
Era a kania na mana e na loma ni vanua lala ko ira na nomuni qase , ia era sa mate .
Ia kevaka e dua e kania na madrai oqo , na madrai ka a lako sobu mai lomalagi , e na sega ni mate .
Ko i au na madrai bula ka lako sobu mai lomalagi ; kevaka e dua e kania na madrai oqo , e na bula ka tawa mudu . Ia na lewequ ga sa i koya na madrai au na solia me bula kina ko vuravura ”
Era a qai veileti vakai ira na Jiu , ka kaya , “ E na solia rawa tu vakaevei na tamata oqo na lewena me da kania ? ”
Sa qai kaya kina vei ira ko Jisu , “ Au tukuna vakadodonu sara vei kemuni , kevaka ko ni sega ni kania na lewe ni Luve ni Tamata ka gunuva na nona dra , e na sega vei kemuni na bula .
Ko koya sa kania na lewequ ka gunuva na noqu dra sa nona na bula tawa mudu , ia au na vakaturi koya cake e na i otioti ni gauna .
Ni sa kakana dina na lewequ , ka sa ka ni gunu dina na noqu dra .
Ko koya sa kania na lewequ ka gunuva na noqu dra , sa bula tiko e lomaqu , ka'u sa bula tale tiko ga e lomana ko i au .
Me vaka sa bula tiko ko Tamaqu ka a talai au mai , au sa bula tale ga e na vuku i Tamaqu . Sa vaka tale ga kina ko koya sa kani au , e na bula tale ga e na vukuqu .
Sa i koya oqo na madrai ka a lako sobu mai lomalagi : e sega ni vaka na kena era a kania na qase , ka ni ra a qai mate ga . Ko koya e kania na madrai oqo e na bula ka tawa mudu . ”
E a vosataka na veika oqo ko Jisu e na valenilotu , ni a veivakatavulici tiko mai Kapenaumi .
Ni ra sa rogoca na vosa koya e lewe vuqa na nona tisaipeli , era sa qai kaya , “ Sa rui dredre na vakasama oqo , ko cei e na muria rawa ? ”
Ia ni sa kila e lomana ko Jisu ni ra sa vosa kudrukudru na nona tisaipeli e na ka koya , sa qai kaya vei ira , “ E vakaevei e vakaleqa na lomamuni na ka oqo ?
Ia a cava beka ko ni na kaya kevaka ko ni na raica na Luve ni Tamata ni sa lako cake ki na vanua ka a tiko kina e liu ?
Sa i koya na Yalo ni Kalou ka solia na bula , ia na kaukauwa ni tamata e sega sara ga na kena yaga . A vosa ka'u sa vosataka vei kemuni sa vosa vakayalo ka sa vu ni bula .
Ia e so vei kemuni e sega tiko ni vakabauta ” ( Ni sa kilai ira mai na i vakatekivu ko Jisu ko ira ka sega ni vakabauta , kei koya e na bukiveretaki koya . )
Sa qai kaya tale ko koya , “ O koya oqo au a kaya kina vei kemuni ni na sega ni lako rawa mai vei au e dua na tamata , kevaka e sega ni dolava vua na sala ko Tamaqu ”
E na vuku ni ka koya , era a suka tale kina e lewe vuqa vei ira na nona tisaipeli , ka sega tale ni lako vata kaya .
Sa qai kaya ko Jisu vei iratou na lewe tinikarua , “ Dou sa via lako tani tale ga ko i kemudou ? ”
Sa qai sauma vua ko Saimoni Pita ka kaya , “ Turaga , me keitou na lako tale vei cei ? Oi kemuni ga sa tu vei kemuni na vosa ni bula tawa mudu .
Keitou sa vakabauta ka kila ni sa i kemuni na Le Dua Yalosavasava ni Kalou . ”
Sa qai sauma vei iratou ko Jisu ka kaya , “ E sega li ni'u a digitaki kemudou na lewe tinikarua ? Ia e dua vei kemudou sa i to tiko ni tevoro . ”
E a kaya koya ko koya me baleti Jutasa , na luve i Saimoni Isikarioti , ni dina ga ni dua vei iratou na lewe tinikarua ko koya ia e na qai bukiveretaki Jisu tale e muri .


Ni sa oti na veika koya , sa qai vakalakova ko Jisu na veivanua e so e Kalili . E a sega ni via lako ki Jisutia ko koya me vaka ni ra via vakamatei koya tiko na Jiu .
A sa voleka tiko na gauna ni nodra Solevu ni Vale Vakacevaceva na Jiu .
E ratou a mani kaya kina vua na tacina , “ Lako tani e ke , ka lako ki Jutia , me ra na raica tale ga na nomu tisaipeli na cakacaka ko cakava tiko .
Ni sega ni dua e dau cakava vuni tu ga na ka , kevaka e gadreva tiko me kilai . Me vaka ni ko sa cakava tiko na veika oqo , vakaraitaki iko ki vuravura . ”
( Ka ni ratou a sega tale tiko ga ni vakabauti koya ko iratou na tacina . )
Sa qai kaya kina vei iratou ko Jisu , “ E se sega tiko ni yaco mai na noqu gauna , ia vei kemudou sa tautauvata tu ga na gauna kece ga .
Era sega ni cati kemudou rawa na lewe i vuravura ; ia era cati au ga , ni'u sa vakatakila tiko ni sa ca na nodra i valavala .
Dou lako cake ga ko i kemudou ki na Solevu : au na sega mada ni lako ki na Solevu oqo ; ka ni sa sega ni yaco sara mai na noqu gauna . ”
Ia ni sa kaya oti na veika oqo vei iratou , sa qai mai tiko voli ga yani e Kalili .
Ia ni ratou sa lako oti na tacina ki na Solevu , sa qai lako cake tale ga kina ko Jisu ; a sega ni lako e na matana levu , ia e a lako vakavuni ga .
Era a vakasaqarai koya na Jiu e na Solevu , ka ra kaya , “ E vei mada ko koya ? ”
E a levu na veivosaki lo baleti koya vei ira na lewe vuqa . Era a kaya e so , “ A tamata vinaka ko koya . ” Era kaya e so tale , “ E sega , sa vagolei ira vakatani na lewe vuqa ko koya ”
Ia e sega ga ni dua me vosa doudou me baleti koya , ni ra sa rerevaki ira na nodra i liuliu na Jiu .
Ia ni sa rauta na veimama ni gauna ni Solevu , sa qai lako cake ko Jisu ki na Valenisoro , ka tekivu me veivakatavulici .
Era a kurabui kina na nodra i liuliu na Jiu , ka kaya , “ Sa dua tani na levu ni kila ka ni tamata oqo ! E la'ki rawata tu beka mai vei , ni a sega tu ni vuli ? ”
Sa qai sauma vei ira ko Jisu , ka kaya , " E sega ni noqu na i vakavuvuli au sa vakatavuvulitaka tiko vei kemuni , e nei koya ga ka a talai au mai .
Kevaka e dua na tamata e via cakava na loma ni Kalou , e na kila na i vakavuvuli , se sa ka mai vua na Kalou , se'u sa vosa tiko vakai au ga .
Ko koya e vosa e na nona kaukauwa ga vaka i koya , e vakasaqara tiko na nona dokai , ia ko koya e vakasaqara na dokai nei koya ka talai koya mai , e tamata dina ka sega vua na cala .
E sega li ni a solia vei kemuni na Lawa ko Mosese ? Ia e sega ga ni dua vei kemuni e muria na Lawa . A cava ko ni via vakamatei au tiko kina ? ”
Era sa qai sauma mai na lewe vuqa ka kaya , “ E tiko vei iko e dua na tevoro : ko cei e via vakamatei iko ? ”
Sa qai sauma ko Jisu ka kaya vei ira , “ Au a cakava e dua na cakacaka mana , ia ko ni a kurabui kece kina .
E a vakaroti kemuni ko Mosese mo ni cilivi ira na luvemuni tagane ( e dina ga ni a sega ni vu mai vei Mosese na veicilivi , mai vei ira ga na qase ) , ka ko ni a mani ciliva e dua na gone tagane e na Siga ni Vakacecegu .
Ia kevaka sa cilivi na gone tagane e na Siga ni Vakacecegu , me kakua kina ni voroki na Lawa i Mosese me baleta na veicilivi , a cava ko ni qai cudruvi au kina ni'u a vakabula , me bula vinaka sara e dua na tamata e na Siga ni Vakacecegu ?
Ni kakua ni dau lewa na ka e na kena i rairai ga , ia ni vakataulewa ga e na i vakarau ni lewa dodonu . ”
Era sa qai kaya e so vei ira na kai Jerusalemi , “ E sega li ni ko koya oqo era a saga tiko na veiliutaki me ra vakamatea ?
Ia raica , e vosa tiko koya ko koya e na matana levu , ka ra bau sega ni kaya vua e dua na ka ! E vakaevei ? Era sa vakadeitaka beka e lomadra ko ira na i liuliu ni sa i koya dina oqo na Karisito ?
Ia na Karisito , ni sa lako mai , e na sega e dua e kila se lako mai vei . Ia na tamata oqo eda kila na vanua e lako mai kina . ”
Ia ni sa veivakatavulici tiko ko Jisu e na Valenisoro sa kaci e na domo levu , ka kaya , “ Ko ni sa kilai au dina li , ka kila tale ga na vanua au lako mai kina ? Au sega ni lako mai e na noqu lewa vakai au . Ia sa dina ko koya ka talai au mai , ko koya ko ni sega ni kila .
Ia au sa kilai koya ko i au , ka ni'u a lako ga mai vua , ka a talai au mai ko koya . ”
Era sa qai saga me ra vesuki koya , ia e a sega ga ni bau dua e tarai koya , ni a se sega ni yaco mai na nona gauna .
Ia era a vakabauta e lewe vuqa vei ira na tamata ka ra kaya , “ Ni sa na lako mai na Karisito , e na levu cake beka na cakacaka mana e cakava mai na kena sa cakava rawa na tamata oqo ? ”
Era a rogoca ko ira na Farisi na nodra veivosakitaki Jisu lo tiko vaka koya ko ira na lewe vuqa , ka ra a mani talai ira na ovisa ko ira na bete levu kei ira na Farisi me ra la'ki vesuki koya .
Sa qai kaya vei ira ko Jisu , “ Au na tiko vakalailai wale tale ga kei kemuni , ka'u sa na qai lako vua ka a talai au mai .
Ko ni na vakasaqarai au , ka na sega ni kunei au , baleta ni ko ni na sega ni rawa ni lako ki na vanua au na tiko kina . ”
Era a veikayaka kina vakai ira na nodra i liuliu na Jiu , “ Evei beka na vanua e na lako kina na tamata oqo , me da na sega ni kunei koya rawa kina ? E na lako beka li vei ira na noda era dui veiseyaki tu e na veikoro va-Kirisi , ka la'ki vakatavulici ira na kai Kirisi ?
A cava beka na i balebale ni nona kaya , ʻ Dou na vakasaqarai au ka sega ni kunei au ; na vanua tale ga au na tiko kina dou na sega ni lako rawa kina ? ’ “
E na i otioti ni siga ni Solevu , na siga bibi duadua sara e na Solevu , sa qai tu cake ko Jisu ka kaci , ka kaya , “ Kevaka sa via gunu e dua na tamata , me lako mai vei au , ka gunu !
Ko koya sa vakabauti au , me vaka e kaya na i Vola Tabu , e na dave mai lomana na veiuciwai ni wai bula ! ”
E a vosataka na ka oqo ko koya me baleta na Yalo Tabu , na Yalo ka na soli vei ira era na vakabauti koya e muri . Ka ni a se sega ni soli na Yalo Tabu e na gauna koya baleta ni se bera ni kau cake ko Jisu ki na nona i tikotiko lagilagi .
Ni ra sa rogoca na vosa koya e lewe vuqa vei ira na tamata , era sa qai kaya , “ Sa i koya dina oqo na Parofita . ”
E so tale era kaya , “ E na lako li mai Kalili na Karisito ?
E a sega li ni kaya na i Vola Tabu ni na tubu mai na kawa i Tevita na Karisito , ka ni na mai sucu mai Peceliema , na koro ka a tiko kina ko Tevita ? ”
A mani tubu kina e dua na veileti vei ira na tamata me baleti koya .
Era a via vesuki koya e so , ia e a sega ga ni bau tarai koya e dua na tamata .
Ia ni ra sa lesu tale na ovisa era sa qai tarogi ira ko ira na bete levu kei ira na Farisi , ka ra kaya , “ A cava ko ni sega ni kauti koya mai kina ? ”
Era sa qai sauma na ovisa , ka kaya , “ E sega ni se bau dua na tamata e vosa me vaka na tamata koya ! ”
Era sa qai kaya na Farisi vei ira na ovisa , “ Oi kemuni tale ga o ni sa la'ki rawai ?
O ni sa bau kila li e dua li vei ira na i liuliu se vei ira na Farisi me vakabauti koya ?
O ira na lewe vuqa era tu koya era sega ni kila na Lawa i Mosese , o koya gona e sa na yaco kina vei ira na cudru ni Kalou ! ”
E dua vei ira na Farisi ka tiko e kea ko Nikotimo , o koya ka a la'ki raici Jisu e na dua na gauna e liu . Sa qai kaya ko koya vei ira na kena vo ,
“ E na vakatau lewa li na noda Lawa vua e dua na tamata ni sa bera ni rogoci koya mada e liu me kila na ka e a cakava ? ”
Era a qai sauma ka kaya vua , “ E sega li ni ko kai Kalili tale ga ko iko ? Vakasaqara e na loma ni Vola Tabu ka raica ni sa sega mada ni bau dua na Parofita e tubu mai Kalili ”
Era sa qai dui lako kece ga na tamata ki na nodra veivale .







A sa lako ga ko Jisu ki na Delana Veiolive .
Ia e na mataka lailai ni siga ka tarava sa qai lako tale ko koya ki na Valenisoro , ka ra a soqoni vata yani vua na tamata kece ga ; sa qai mai dabe yani ka vakatavulici ira .
Era sa qai kauta yani vua ko ira na daunilawa kei ira na Farisi e dua na yalewa ka vesu ni veibutakoci tiko . Ni ra sa vakaturi koya e na kedra maliwa ,
era sa qai kaya vua , “ Vakavuvuli , e a vesu na yalewa oqo ni se veibutakoci sara tiko ga .
E na noda Lawa e vakarota tu kina ko Mosese me ra vakaviriki ko ira era cakava na ka oqo . Ia , na cava ko na kaya kina ? ”
Era a kaya koya me ra veretaki koya ka me ra beitaki koya rawa kina . Ia e a cuva ga ko Jisu ka volavola e na qele e na nona i qaqalo .
Ia ni ra se tarogi koya tiko ga , sa qai tu cake , ka kaya vei ira , “ O koya vei kemuni e sega na nona i valavala ca , me viritaka na i matai ni vatu . ”
Sa qai cuva ka volavola tale e na qele e na nona i qaqalo .
Ia ni ra sa rogoca , era sa qai curucuru yadudua yani ki tautuba , ka tekivu sara ga vei ira na qase . E rau sa qai mai vo tiko ga e kea ko Jisu kei na yalewa koya .
Sa qai tu cake , ko Jisu , ka kaya vua , “ Kemuni , era sa i vei ko ira oqo ? Sa sega ni dua e kunea ni dodonu mo totogi ? ”
Sa qai kaya ko koya , “ E sega , Turaga . ” Sa qai kaya ko Jisu , “ Sa noqu lewa tale ga mo kakua ni totogitaki . Lako , ka kakua ni valavala ca tale ! ”
Sa qai vosa tale vei ira na Farisi ko Jisu , ka kaya , “ Oi au na rarama kei vuravura , ko koya e muri au e na sega ni lako e na butobuto , ia e na tiko ga vua na rarama ni bula . ”
Era sa qai kaya vua na Farisi , “ O iko o tukuni iko tiko ga ; e sega ni dina na nomu i tukutuku . ”
A sauma ko Jisu , ka kaya vei ira , “ Kevaka sara mada ga au tukuni au tiko ga , e na dina ga na noqu i tukutuku ; ni'u kila na vanua au lako mai kina , kei na vanua au lako tiko kina ; ia ko i kemuni ko ni sega ni kila na vanua au a lako mai kina se na vanua au lako tiko kina .
Ko ni sa dau vakalewa na ka e na kena i rairai ga vakatamata ; ia , ko i au , au sega ni vakalewa e dua na tamata .
Ia kevaka au mani vakalewa e dua na ka , e na dina ga na noqu vakalelewa , me vaka ni'u sega ni tiko duadua ga , keirau tiko ga kei Tamaqu , o koya ka talai au mai .
Io sa volai tu e na nomuni lawa , ni dina na i tukutuku ni lewe rua na tamata .
Ko i au , au sa tukuni au , ka sa tukuni au tale ga ko Tamaqu , o koya ka a talai au mai ”
Era sa qai kaya vua , “ E vei ko Tamamu ? ” Sa qai sauma ko Jisu ka kaya , “ Ko ni sa sega ni kilai au se Tamaqu . Kevaka ko ni sa kilai au , ko ni na kilai Tamaqu tale ga . ”
E a cavuta na veivosa oqori ko Jisu e na tiki ni Valenisoro ka ra dau tu kina na kato ni soli e na gauna e vakatavuvuli tiko kina . Ia e a sega ni dua e vesuki koya , ni a se sega ni yaco na nona gauna .
Sa qai kaya tale vei ira ko Jisu , “ Au sa lako tiko e na noqu i lakolako ; ko ni na qai vakasaqarai au , ia ko ni na mate e na vuku ni nomuni i valavala ca ; ko ni na sega ni lako rawa ki na vanua au sa lako tiko kina ”
Era sa qai kaya kina na nodra i liuliu na Jiu , “ E na vakamatei koya beka vakai koya , me vaka ni kaya , ʻ Ko ni na sega ni lako rawa ki na vanua au sa lako tiko kina ’ ? ”
Sa qai kaya vei ira ko koya , “ Oi kemuni , o ni lewe ni vuravura ka tiko oqo e ra , ia oi au , au lako mai cake . Oi kemuni , o ni lako mai na vuravura oqo , ia oi au , au sega ni lako mai kina .
O koya oqo au sa kaya kina vei kemuni , ni ko ni na mate e na vuku ni nomuni i valavala ca ; ni kevaka ko ni sega ni vakadinata ni ʻ Sa i Au ko i Au , ' ko ni na mate e na vuku ni nomuni i valavala ca ”
Era sa qai kaya vua , “ O cei o iko ? ” Sa qai kaya vei ira ko Jisu , “ Na ka ga au sa tukuna vei kemuni mai na i vakatekivu .
E vuqa tu na ka me'u tukuna ka vakalewa me baleti kemuni , ia sa dina ko koya ka a talai au mai ; ka'u sa tukuna ki vuravura na ka ga au a rogoca mai vua . ”
Era a sega ni kila rawa ni a vosa tiko ko Jisu me baleti Tamana .
Sa qai kaya tale vei ira ko koya , “ Ni ko ni sa na laveta cake na Luve ni Tamata , ko ni na qai kila ni Sa i Au ko i Au ; ko ni sa na qai kila tale ga ni sega ni dua na ka me'u cakava vaka i au ga . Ia au sa dau tukuna ga na veika e vakatavulici au kina ko Tamaqu .
Sa tiko vata ga kei au ko koya ka a talai au mai ; e sega ni biuti au me'u tiko duadua ga ; ni'u sa dau cakava tiko ga na ka e vinakata . ”
Era a mani vakabauti koya e lewe vuqa vei ira era a rogoca na nona vosa .
Sa qai kaya ko Jisu vei ira na Jiu ka ra sa vakabauti koya , “ Kevaka ko ni muria tiko ga na noqu vosa , ko ni sa qai noqu tisaipeli dina ;
ka ko ni na kila na ka dina , ka na sereki kemuni na ka dina . ”
Era sa qai kaya vua , “ Oi keimami na kawa i Eparaama ; keimami a sega ni bau bobula vua e dua na tamata e na dua na gauna . A cava na i balebale ni nomu kaya , ʻ Ko ni na sereki ’ ? ”
Sa qai kaya vei ira ko Jisu , “ Au tukuna vakadodonu sara vei kemuni , ko koya ga sa i valavala ca sa bobula ki na i valavala ca .
E na dua na vuvale , e sega ni lewe ni vuvale tu dei na bobula ; ia na luve ni taukei ni vale ga e lewe ni vuvale koya ka tawa mudu .
O koya gona kevaka sa sereki kemuni na Luvena , ko ni sa na qai sereki dina sara .
Au sa kila ni ko ni kawa i Eparaama ; ia ko ni sa via vakamatei au tiko baleta ni ko ni sega ni vakadinata na noqu vosa .
Au sa dau tukuna ga na veika au sa raica mai vei Tamaqu , ia ko i kemuni ko ni sa dau cakava na ka ko ni sa rogoca mai vei tamamuni ”
Era sa qai vosa ka kaya vua , “ Na tama i keimami ko Eparaama . ” Sa qai kaya vei ira ko Jisu , “ Kevaka ko ni sa luve i Eparaama dina ke ko ni na kitaka na veika e a cakava ko Eparaama .
Na ka ga au sa bau kitaka , koya me'u tukuna na veika dina au a rogoca mai vua na Kalou , ia ko i kemuni , ko ni via vakamatei au tiko . E a sega ni bau cakava e dua na ka vakaoqo ko Eparaama !
Ko ni sa cakava tiko ga na ka e a cakava na tamamuni . ” Era sa qai kaya vua , “ Keimami a sega ni sucu mai e na veibutakoci . E duabau ga na tama i keimami , koya ga na Kalou ”
Sa qai kaya vei ira ko Jisu , “ Kevaka e tamamuni dina na Kalou , ke ko ni a lomani au . Ni'u a tubu mai vua na Kalou , ka lako mai vua . Au a sega ni lako ga mai vaka i au , ia e a talai au ga mai ko koya .
A cava ko ni sega ni kila tiko kina na i balebale ni noqu vosa ? E baleta ga ni ko ni sega ni via vakarogoca .
A tamamuni na Tevoro ; ko ni sa gadreva tale ga mo ni cakava na gagadre i tamamuni . A daulaba mai na i vakatekivu ko koya ; e sega ni dau tovaka na dina , ka ni sega ga vua na dina . Ni sa tukuna ko koya e dua na i tukutuku lasu sa dodonu sara tu ga vua koya , ka ni sa dau lasulasu ka sa vu mai vua na lasu kece ga .
Ia oi au , au mai tukuna tiko oqo na ka dina ; o ya na vuna ko ni sega kina ni vakabauti au .
Ko cei vei kemuni e rawa ni vakadinadinataka ni tiko e dua na noqu i valavala ca . Kevaka au sa tukuna tiko vei kemuni na ka dina , a cava ko ni qai sega ni vakadinati au kina ?
O koya sa lako mai vua na Kalou sa dau vakarorogo ki na vosa ni Kalou . Ia , ko i kemuni , ko ni sega ni lako mai vua na Kalou ; oya na vuna ko ni sega ni vakarorogo kina ”
Era sa qai sauma na Jiu , ka kaya vua , “ E sega li ni dina na neimami a kaya ni ko kai Samaria , kei na neimami a kaya tale ga ni curumi iko tiko e dua na tevoro ? ”
Sa qai kaya ko Jisu , “ E sega ni curumi au tiko e dua na tevoro . Au sa vakarokorokotaki Tamaqu , ia ko ni sa vakalialiai au ga .
Au sa sega ni vakasaqara na noqu lagilagi , sa tiko e dua sa vakasaqara ka vakatau lewa kina .
Au tukuna vakadodonu sara vei kemuni , kevaka e dua e katona e lomana na noqu vosa ka talairawarawa kina , e na sega sara ni mate . ”
Era sa qai kaya vua ko ira na Jiu , “ Sa qai macala vei keimami ni curumi iko dina tiko e dua na tevoro ! Sa mate ko Eparaama ; era sa mate tale ga na parofita ; ia ko iko , ko kaya , ʻ Kevaka e dua sa katona na noqu vosa ka talairawarawa kina e na sega sara ni mate . '
O iko beka o cecere cake vei Eparaama , na tama i keimami ? Sa mate ko koya ka ra sa mate tale ga na parofita ; o nanuma tiko o cava o iko ? ”
Sa qai sauma tale ko Jisu , ka kaya , “ Kevaka au vakalagilagi au ga , e na ka wale na noqu lagilagi ; ia ko Tamaqu , o koya ko ni kaya tiko ni nomuni Kalou , o koya ga e vakalagilagi au .
Ko ni sega ni kilai koya : ia au kilai koya ko i au . Kevaka au na kaya ni'u sega ni kilai koya , au sa na wili vaka tamata lasulasu me vakataki kemuni ; ia au sa kilai koya , ka sa katona ka muria tiko na nona vosa .
E a marautaka vakalevu ko Eparaama , na tamamuni , ni a tiko me raica na gauna ni noqu lako mai . Ia sa mani raica ka reki kina ”
Era sa qai kaya vua ko ira na Jiu , “ Ko sa raici Eparaama dina ? E se sega mada ga oqo ni ko yabaki limasagavulu ! ”
Sa qai kaya vei ira ko Jisu , “ Au tukuna vakadodonu sara vei kemuni , ni se bera ni sucu ko Eparaama , au sa bula tu oi au ”
Era sa qai tomi vatu me ra vakaviriki koya ; ia e a vunitaki koya ko Jisu , ka biuta na Valenisoro .
Ia ni sa lako tu yani ko Jisu , sa raica sara e dua na tamata ka a sucu mataboko .
E ratou a qai tarogi koya na nona tisaipeli , ka kaya , “ Vakavuvuli , ko cei e i valavala ca , ka mani sucu mataboko kina na tamata oqo , ko koya se ko i rau na nona qase ? ”
Sa qai sauma ko Jisu ka kaya , “ E a sega ni valavala ca ko koya oqo , se ko i rau na nona qase , ia sa mataboko ga me na vakatakilai ga kina na cakacaka yaco ni Kalou e na vukuna .
Sa dodonu me da cakava tiko na cakacaka i koya ka talai au mai ni se siga toka ; sa voleka mai na bogi , e na sega ni cakacaka rawa kina e dua na tamata .
Ni'u sa tiko e vuravura , au sa rarama kei vuravura . ”
Ni sa vosa oti vaka koya ko koya sa qai kasivita na qele , ka ulia na qele e na i kasivi , ka boroya kina na mata ni tamata mataboko .
Sa qai kaya vua , “ La'ki tavoi e na i Sisili ko Sailoama ” ( Na yaca ko ya e kena i balebale , “ Sa Talai ” . )
Era sa qai kaya na lewe ni koro kei ira ka a raica na nona dau kerekere tu e liu , “ E sega li ni ko koya oqo na tamata ka a dau kerekere dabedabe tiko ? ”
Era a kaya e so , “ O koya dina oqo . ” E so tale era kaya , “ E segai , e vakataki koya ga . ” Sa qai kaya vaka i koya ko koya , “ Oi au dina oqo ”
Era sa qai kaya vua , “ O a qai rai rawa ga vakacava ? ”
Sa qai sauma ko koya , ka kaya , “ Na tamata ka yacana ko Jisu , e a ulia na qele e na i kasivi , ka boroya kina na mataqu , ka kaya vei au , ʻ Lako ki Sailoama , ka la'ki tavoi kina . ' Ia ni'u sa tavoi oti , au sa rai rawa sara . ”
Era sa qai kaya vua , “ Ia sa i vei 'qo o koya ? ” Sa qai kaya ko koya vei ira , “ Au sega ni kila ”
Era sa qai kauti koya ka a mataboko tu e liu vei ira na Farisi .
Ia na siga ka a ulia kina na qele ko Jisu , ka vakabulai koya mai na nona mataboko , na Siga ni Vakacecegu .
Era sa qai tarogi koya tale na Farisi se a qai rai rawa vakacava . Sa qai kaya vei ira ko koya , “ E a boroya na mataqu ko koya e na qele , ka'u tavoi , ka'u sa mani rai rawa . ”
Era sa qai kaya e so vei ira na Farisi , “ E sega ni lako mai vua na Kalou na tamata oqo , ni sega ni vakatabuya na Siga ni Vakacecegu ” Era sa qai kaya e so tale , “ E cakava rawa ga vakacava na cakacaka mana vaka oqo e dua na tamata i valavala ca ? ” Era sa mani veidre kina .
Era sa qai kaya tale vua na tamata mataboko , “ Me vaka ni a vakabulai iko ko koya mai na nomu mataboko , a cava sara mada ko kaya ko iko me baleti koya ? ” Sa qai kaya ko koya , “ O koya e dua na parofita . ”
Ia era sega tiko ga ni vakadinata ko ira na nodra i liuliu na Jiu ni a mataboko e liu ko koya ka ni sa qai rai rawa oqo , me yacova ni ra sa kacivi rau na nona i tubutubu
ka tarogi rau , ka kaya , “ Oqo li na luvemudrau , ko drau kaya ni a sucu mataboko ? Ia sa qai rai rawa vakacava oqo ? ”
E rau sa qai sauma na nona i tubutubu ka kaya , “ Keirau kila ni luve i keirau oqo , ka kila tale ga ni a sucu mataboko .
Ia na nona sa qai rai oqo , keirau sega ni kila . Keirau sega tale ga ni kila se ko cei ka a vakabulai koya mai na nona mataboko . Ni tarogi koya ga . Sa tamata bula ko koya ka na rawa ni vakamacalataka ga vaka i koya . ”
E rau a vosa vaka koya na nona i tubutubu ni rau rerevaki ira na nodra i liuliu na Jiu ; ni ra a sa lomavata oti me na vakatabui ni tiko tale e na nodra i soqosoqo ni lotu e dua na tamata e vakatusa ni sa Karisito ko Jisu .
O ya na vuna e rau a kaya kina na nona i tubutubu , “ Sa tamata bula ko koya ; ni tarogi koya ga ”
Era sa qai kaciva tale na tamata ka a mataboko e liu ka kaya vua , “ Yalataka mada e na mata ni Kalou ni ko na tukuna na ka dina ! Keimami kila ni tamata i valavala ca ko koya ka vakabulai iko . ”
Sa qai sauma ko koya , ka kaya , “ Au sega mada ni kila se tamata i valavala ca ko koya se sega . A ka ga au kila , ni'u a mataboko e liu , ia oqo au sa rai rawa . ”
Era sa qai kaya tale vua , “ A cava sara mada e cakava vei iko ko koya ? A cava e cakava mo rai rawa kina ? ”
Sa qai kaya vei ira ko koya , “ Au a sa tukuna oti vei kemuni ko ni qai sega ni vakarogoca . Ko ni via rogoca tale e na vuku ni cava ? Ko ni sa via nona tisaipeli tale beka ga ? ”
Era sa qai vakalialiai koya , ka kaya , “ O iko ga o nona tisaipeli , oi keimami na tisaipeli i Mosese .
Keimami kila ni a vosa vei Mosese na Kalou . Ia , na tamata ga oqo , keimami sega ni kila se a lako mai vei . ”
Sa qai sauma na tamata koya ka kaya vei ira , “ Sa qai dua na ka veivakurabuitaki oqo ! O ni sega ni kila na vanua e lako mai kina ko koya , ia e qai vakabulai au ga mai na noqu mataboko !
Eda kila ni sega ni dau rogoci ira na tamata i valavala ca na Kalou . E dau rogoci ira ga era dau qaravi koya ka dau cakava na lomana .
Mai na i tekivu kei vuravura e sega ni sa bau rogoci mada me dua na tamata me vakabula , me rai rawa tale , na yaloka ni mata ni dua na tamata e a sucu mataboko .
Kevaka e a sega ni lako mai vua na Kalou na tamata oqo , ke a sega ni rawata e dua na ka . ”
Era sa qai sauma vua , ka kaya , “ O iko o a sucu tu mai e na i valavala ca ; o qai mai via vakatavulici keimami ? ” Era sa qai vakasavi koya me kakua ni tiko tale e na nodra i soqosoqo ni lotu .
E a qai rogoca ko Jisu ni ra sa biuti koya tani . Ia ni sa kunei koya , sa qai kaya vua , “ Ko sa vakabauta li na Luve ni Kalou ? ”
Sa qai sauma ko koya , ka kaya , “ Ko cei ko koya , Turaga , me rawa ni'u bau vakabauti koya . ”
Sa qai kaya vua ko Jisu , “ Ko sa raici koya oti , ka sa i koya ko drau sa veivosaki vata tiko . ”
Sa qai kaya ko koya , “ Turaga , au sa vakabauta . “ Sa qai cuva sobu ko koya ka so-Kalou vua .
Sa qai kaya ko Jisu , “ Au sa lako mai oqo ki vuravura me'u veilewai , oya me ra rai ko ira ka sega tu ni rai , ka me ra mataboko ko ira ka rai . ”
Era a rogoca na ka koya ko ira e so na Farisi ka ra tiko vata kaya , a ra sa kaya vua , “ Keitou sa mataboko tale beka ga ko i keitou ? ”
Sa qai kaya vei ira ko Jisu , “ Kevaka dou a mataboko ke a sega na nomudou cala , ia , oqo ni dou sa kaya , ʻ Sa rai na mata i keitou' e sa tiko ga kina na nomudou cala . ”

Sa qai kaya ko Jisu , “ Au tukuna vakadodonu sara vei kemudou , ko koya e sega ni curu e na katuba ni bai ni sipi , ka kaba cake ga e na dua na sala tani , sa i koya na daubutako ka daukocokoco .
Ia ko koya e curu e na katuba , sa i koya na i vakatawa ni sipi .
Sa dau dolava vua na katuba ko koya na kena i vakatawa ; ka ra sa vakarogoca na domona ko ira na sipi . Sa dau kacivi ira na nona sipi e na yacadra , ka liutaki ira ki tautuba .
Ni sa kauti ira na nona sipi ki tautuba , sa liu tiko ko koya ka ra sa muri koya na sipi , ni ra sa kila na domona .
Ia era na sega ni muria e dua na vulagi , ka ra na dro tani ga mai vua , ni ra sega ni kila na domo ni vulagi . ”
E a tukuna vei ira na vosa vakatautauvata oqo ko Jisu , ia era a sega ga ni kila na i balebale ni veika e a tukuna tiko vei ira .
Sa qai kaya tale vei iratou ko Jisu , “ Au tukuna vakadodonu sara vei kemudou , oi au na matamata ni bai ni sipi .
Ko ira kece ka ra a liu mai vei au , era tamata dau butako ka dau kocokoco , ia era a sega ni vakarorogo vei ira ko ira na sipi .
O i au na matamata . Kevaka e na curu kina e dua na tamata , e na vakabulai , ka na dau curu mai ka dau curu yani , ka na kune kakana .
E sega ni dau lako wale tu ga mai na daubutako , e lako ga mai me mai butako , ka ravuravu , ka vakarusa . Au sa lako mai me rawa vei ira na bula , na bula e maucokona vinaka sara .
“ Ko i au na i vakatawa vinaka ; sa solia na nona bula na i vakatawa vinaka e na vukudra na sipi .
Ia ko koya e cakacaka saumi ga , me vaka ni sega ni vakatawa , ka sega ni taukeni ira na sipi , e na laivi ira tu ga na sipi ka dro ni sa raica na wolifa ni sa lako tiko yani ; sa na qai toqovi ira na sipi na wolifa , ka veiseyakitaki ira .
Sa dro ko koya me vaka ni cakacaka saumi ga , ka sega sara ni dua na ka vua ko ira na sipi .
Ko i au na i vakatawa vinaka : ka'u sa kilai ira na noqu , ka ra sa kilai au tale ga ko ira na noqu ;
me vaka ga na nona kilai au na Tamaqu , kei na noqu kilai koya . Au sa solia na noqu bula e na vukudra na sipi .
E so tale na noqu sipi era sa sega ni tiko e na bai oqo : sa dodonu me'u kauti ira tale mai , ka ra na vakarorogo ki na noqu vosa . E na qai duabau ga na qele ni sipi , ka duabau ga na i vakatawa .
“ Sa lomani au ko Tamaqu e na vuku ni noqu sa solia tu na noqu bula ka me'u na qai taura lesu tale e muri .
E sega ni dua e mai kauta tani vei au , ka ni'u sa solia vakai au ga . Sa tu vei au na kaukauwa me'u solia , ka tu tale ga vei au na kaukauwa me'u taura lesu tale . Oqo na i vakaro sa vakarota vei au ko Tamaqu ”
Sa qai tubu tale e dua na veileti e na kedra maliwa na Jiu e na vuku ni veivosa koya .
Era kaya e lewe vuqa vei ira , “ E curumi koya tiko e dua na tevoro , ka sa lialia ; a cava ko ni vakarogoci koya kina ? ”
E so tale era kaya , “ Na tamata e curumi tevoro e sega ni vaka tu oqo na nona vosa ; e rawata beka e dua na tevoro me vakabula na mata ni tamata mataboko ? ”
Sa donuya na vula i liliwa , ka sa caka mai Jerusalemi na Solevu ni Vakatabui ni Valenisoro .
Sa lako tiko ko Jisu e na varada nei Solomoni e na Valenisoro .
Era sa qai sosovi koya yani na Jiu , ka ra kaya vua , “ A cava soti na kena dede ko laiva me vakatataro tiko ga kina na loma i keimami ? Kevaka sa i iko dina na Karisito , mo tukuna vakamacala vei keimami ”
Sa qai sauma vei ira ko Jisu , ka kaya , “ Au a sa tukuna oti vei kemuni , ko ni qai sega ni vakabauta : na veicakacaka au a sa cakava e na yaca i Tamaqu , era sa vakadinadinataki au .
Ia ko ni sega ga ni vakabauta , me vaka ni ko ni sega ni noqu sipi .
Era sa rogoca na noqu vosa ko ira na noqu sipi , ka'u sa kilai ira , ka ra sa muri au .
Au sa solia vei ira na bula tawa mudu ; ka ra na sega sara ni rusa , se me dua e kaliraki ira mai ligaqu .
Ni a soli ira mai vei au ko Tamaqu , o koya ka a tu vua na kaukauwa kece ga ; sa sega ni dua e rawata me kaliraki ira mai na liga i Tamaqu .
Keirau sa duabau ga kei Tamaqu . ”
Era sa qai tomi vatu tale ko ira na Jiu me ra vakaviriki koya .
Sa qai kaya vei ira ko Jisu , “ Au sa vakaraitaka oti vei kemuni e vuqa na cakacaka vinaka mai vei Tamaqu ; evei vei ira na cakacaka koya ko ni via vakaviriki au kina ? ”
Era sa qai kaya vua ko ira na Jiu , “ Keimami sega ni via vakaviriki iko e na vuku ni cakacaka vinaka , ia e na nomu vosa vakacacataka ga na Kalou ; kei na nomu qisi iko mo Kalou , ni ko sa tamata ga . ”
Sa qai kaya vei ira ko Jisu , “ E sega li ni volai tu e na nomuni Lawa ni kaya na Kalou , ʻ Ko ni sa kalou ’ ?
Kevaka sa vakatokai ira ko koya me ra kalou , ko ira ka tau tiko vei ira na vosa ni Kalou , ( ka sega ni rawa me vakawaleni wale tu ga na i Vola Tabu ; )
ko ni kaya rawa li vei koya ka lesia ko Tamaqu ka tala ki vuravura ni sa vosa vakacacataka na Kalou e na vuku ni noqu a kaya , ʻ Ko i au na Luve ni Kalou ’ ?
Kevaka au sega ni cakava tiko na cakacaka i Tamaqu , ni kakua ni vakabauti au .
Ia kevaka au sa cakava tiko , ko ni sega ni vakabauti au , ni vakadinata mada ga na noqu cakacaka mo ni kila rawa kina , ka vakadinata ni sa tiko vei au ko Tamaqu , ka'u sa tiko vei Tamaqu ko i au ”
Era a tovolea tale me ra vesuki koya ; ia e a qai dro bula mai na ligadra .
Sa qai lako tale ko koya ki na tai kadua ni Joritani , ki na vanua ka a dau veipapitaisotaki kina e liu ko Joni ; ka la'ki tiko kina .
Era a qai lako yani vua e lewe vuqa . Era kaya , “ E a sega ni dau caka mana ko Joni , ia era sa dina kece ga na ka e a kaya me baleta na tamata oqo ! ”
Era a mani vakabauti koya e lewe vuqa e kea .
E a qai tauvi Lasarusa e dua na mate . Ko Lasarusa e kai Pecani , na nodrau koro ko Meri kei Marica na tuakana .
Sa i Meri oqo ka a lumuta na Turaga e na waiwai , ka solota na yavana e na drau ni uluna . A ganena ko Lasarusa , o koya ka tauvimate .
E rau a talatala vei Jisu ko i rau na ganena , ka kaya , “ Turaga , sa tauvimate ko koya ko ni sa dau lomana . ”
Ni sa rogoca ko Jisu sa qai kaya , “ E na sega ni mate ko koya e na nona tauvimate oqo , ia e na vakalagilagi ga kina na Kalou , me qai vakalagilagi kina na Luve ni Kalou ”
Sa dau lomani Marica , kei tacina kei Lasarusa ko Jisu .
Ni sa rogoca ni tauvimate ko Lasarusa , sa qai tiko tale ko koya e na vanua koya ka siga rua .
Oti koya , sa qai kaya vei iratou na nona tisaipeli , “ Me datou lako tale mada ki Jutia ”
E ratou a qai kaya vua na tisaipeli , “ Vakavuvuli , e na dua wale ga na gauna e sa qai oti oqo era a via vakaviriki kemuni ko ira na Jiu ; ia mo ni sa baci lako tale kina ? ”
Sa qai sauma ko Jisu , “ E sega li ni tinikarua na aua e na dua na siga ? Kevaka e lako e dua na tamata e na loma ni siga , e na sega ni tarabe , ni sa raica tiko na rarama ni vuravura oqo .
Ia kevaka e lako e dua e na bogi , e na tarabe , ni sega ni tiko vua na rarama ”
E a vosataka na veika koya ko koya , ia ni sa oti sa qai kaya vei iratou , “ Sa moce na nodatou i tokani ko Lasarusa ; ia au sa lako me'u la'ki vakayadrati koya . ”
E ratou a qai kaya na nona tisaipeli , “ Turaga , kevaka e moce wale ga , ia e na bula vinaka tale ”
Ia ko Jisu e a tukuna tiko na nona mate ; ko iratou e ratou a nanuma de moce dina ga .
Sa qai kaya vakamatata vei iratou ko Jisu , “ Sa mate ko Lasarusa .
Ka'u sa reki e na vukumudou ni'u a sega ni tiko e kea mo dou na vakabauta kina . Ia , me datou lako mada yani vua . ”
Sa qai kaya vei iratou na nona i tokani tisaipeli ko Tomasi , o koya ka vakatokai na Drua , “ Tou lako tale ga , me datou la'ki mate vata kaya ”
Ni sa yaco kina ko Jisu , sa qai kila ni sa koto bogi va oti ko Lasarusa e na i bulubulu .
E tiko volekati Jerusalemi ga ko Pecani , e rauta e rua vakacaca na kilomita .
Era lewe vuqa na Jiu era a lako vei rau ko Marica kei Meri , me ra vakacegui rau e na vuku ni ganedrau .
Ni se qai rogoca ga ko Marica ni sa lako yani ko Jisu , sa qai lako sara ka tavaki koya ; ia e a tiko ga mai vale ko Meri .
Sa qai kaya vei Jisu ko Marica , “ Turaga , kevaka ko ni a tiko e ke , ke a sega ni mate na ganequ .
Ia au kila tiko ni na solia ga vei kemuni e daidai na Kalou na ka cava ga ko ni kerea vua . ”
Sa qai kaya vua ko Jisu , “ E na tu cake tale na ganemu . ”
Sa kaya vua ko Marica , “ Au sa kila ni na tu cake tale ko koya e na i otioti ni siga e na gauna era na tu cake tale kina na mate ”
Sa qai kaya vua ko Jisu , “ Ko i au na tu cake tale kei na bula : ko koya sa vakabauti au , kevaka sa mate , e na bula ga ;
ia ko koya e bula tiko ka vakabauti au , e na sega sara ni mate . Ko sa vakabauta na ka oqo ? ”
Sa qai kaya vua ko koya , “ Io Turaga , au sa vakabauta ni sa i kemuni na Karisito , na Luve ni Kalou , o koya ka a namaki tiko me na lako mai ki vuravura ”
Ni sa kaya oti koya ko Marica , sa qai lesu yani , ka kaciva lo na tacina ko Meri , ka kaya , “ Sa tiko oqo na i Vakavuvuli , ka tarogi iko tiko . ”
Ni sa rogoca ko Meri , sa tu cake sara , ka lako vei Jisu .
Oqo e se bera tiko ni curu ko Jisu ki na koro , ka se tiko ga e na vanua ka a tavaki koya kina ko Marica .
Ia ko ira na Jiu era a tiko vata kei Meri e vale me ra vakacegui koya , era sa qai muri koya . Era nanuma ga ni sa lako ki na i bulubulu ko koya me la'ki tagi kina .
Ni sa yaco yani ko Meri ki na vanua ka tiko kina ko Jisu , ka raici koya , sa qai cuva sobu ki yavana , ka kaya , “ Turaga , kevaka ko ni a tiko e ke , ke a sega ni mate na ganequ ”
Ni sa raica ko Jisu na nona tagi kei ua nodra tagi na Jiu era a lako vata kaya yani , sa vutugu na yalona , ka rarawa na lomana ;
ka kaya , “ E vei na vanua ko ni buluti koya kina ? ” Era sa kaya vua , “ Turaga , ni mai raica . ”
Sa tagi ko Jisu .
Era a kaya kina na Jiu , “ Raica mada na levu ni nona lomani koya ! ”
Ia era a kaya e so vei ira , “ E rawa beka vua na tamata oqo , o koya ka dau vakabula na matadra na mataboko , me lewa tale ga me kakua ni mate na tamata oqo ? ”
Sa qai vutugu tale kina e yalona ko Jisu ka lako ki na i bulubulu . Na i bulubulu koya e dua na qara vatu , ka kena i sogo e dua na vatu .
Sa qai kaya ko Jisu , “ Ni kauta tani na vatu ! ” Sa kaya vua ko Marica , na ganei koya ka a mate , “ Turaga , oqo e sa na bona na yagona ; ni sa oti e va na bogi na nona mate . ”
Sa qai kaya vua ko Jisu , “ Au a sega li ni kaya vei iko , ni ko na raica ga na kaukauwa ni Kalou kevaka ko vakabauta ? ”
Era sa qai kauta tani na vatu . Sa qai tacake ko Jisu , ka kaya , “ I Tamaqu , au sa vakavinavinaka vei kemuni ni ko ni sa rogoca na noqu masu ;
ka'u kila ni ko ni sa dau rogoca e na veigauna kece ga ; ia au cavuta ga oqo me baleti ira era tu voli oqo , me ra vakabauta kina ni ko ni a talai au mai ”
Ia ni sa vosa oti vaka koya , ko koya , sa qai kaci e na domo levu , ka kaya , “ Lasarusa , lako mai ! ”
Sa qai lako mai tuba ko koya ka a mate ; sa viviraki tu na yavana kei na ligana e na i sole ni mate , ka viviraki na uluna e na dua na i tavoi . Sa qai kaya vei ira ko Jisu , “ Ni sereki koya , ka laiva me lako ! ”
Ni ra sa raica e lewe vuga vei ira na Jiu ka ra a la'ki sikovi Meri na ka a cakava ko Jisu , e ra sa vakabauti koya .
Ia e so vei ira e ra a lako vei ira na Farisi , ka la'ki tukuna na veika e a cakava ko Jisu .
Era sa mani soqoni vata kina me dua na nodra bose ko ira na bete levu kei ira na Farisi , ka ra sa kaya , “ Na cava me da cakava ? Ni sa vuqa na veicakacaka mana sa cakava na tamata oqo .
Kevaka eda vakalaivi koya tiko ga vaka oqo , era na vakabauti koya na tamata kece ga , ka ra na qai lako mai na kai Roma ka kauta tani ruarua na noda i tikotiko tabu kei na noda matanitu ”
Ia e dua vei ira koya ko Kaiafa , na Bete Levu e na yabaki koya . Sa qai kaya vei ira ko koya , “ Sa dua tani na nomuni sesewa !
E sega li ni ko ni kila ni vinaka cake me mate e dua na tamata e na vukudra na lewe ni vanua , ka ca ni mai vakarusai na matanitu taucoko ? ”
E sega ni vosataka vakai koya ga na ka koya ko koya . Ia , me vaka ga ni a Bete Levu ko koya e na yabaki koya , sa parofisaitaka kina ni na mate ko Jisu e na vuku ni nodra matanitu .
E sega tale ga ni baleti ira wale ga na lewe ni matanitu koya , ia me rawa ni vakasoqoni ira vata tale ga na luve ni Kalou era veiseyaki tu , me ra duabau ga .
Me tekivu mai na siga koya ka lako yani , era sa dau bosei koya se me ra vakamatei koya vakacava .
Sa mani sega tiko kina ni veilakoyaki e na matana votu ko Jisu e na kedra maliwa na Jiu ; e a biuta ga mai kea ko koya ki na vanua ka voleka ki na vanua lala , ki na dua na koro na yacana ko Ifereimi ; ka tiko kina kei iratou na nona tisaipeli .
A sa voleka na gauna me yaco kina na nodra Solevu ni Lakosivia na Jiu . Era a lako ki Jerusalemi e lewe vuqa mai taudaku ni sa bera tiko na gauna ni Solevu ni Lakosivia , me ra vakasavasavataki ira .
Era sa vakasaqarai Jisu tiko , ka veitarogi vakai ira , ni ra sa la^ki tu e Valenisoro ka ra kaya , “ A cava ko ni nanuma ? E na sega beka ni lako mai ko koya ki na Solevu ? ”
Ia ko ira na bete levu kei ira na Farisi era a sa vakarota tu ni kevaka e dua e kila na vanua e tiko kina ko koya , me tukuna sara vei ira ka me ra la'ki vesuki koya .
Ni sa vo e ono na siga me caka na Kanavata ni Lakosivia , sa qai lako ko Jisu ki Pecani , ki na vanua ka tiko kina ko Lasarusa , na tamata ka a vakatura cake tale mai na mate ko koya .
Era a qai cakava kina e dua na kena i vakayakavi . A veiqaravi kina ko Marica , ka bau dua vei ira ka dabe vata kei Jisu e na kana ko Lasarusa .
Sa qai taura ko Meri e veimama na lita na waiwai talei sara , ka caka mai e na narita dina , ka lumuta kina na yava i Jisu , ka qusia na yavana e na drau ni uluna ; a sa curuma na loma ni vale taucoko na i boi ni waiwai .
Sa qai kaya ko Jutasa Isikarioti , e dua vei iratou na nona tisaipeli , ko koya ka na qai bukiveretaki koya e muri ,
“ A cava e sega ni volitaki kina na waiwai oqo e na tolu na drau na tiki ni siliva , ka soli na i lavo vei ira na dravudravua ? ”
E sega ni kaya koya ko koya e na nona nanumi ira na dravudravua , e kaya e na vuku ga ni sa tamata dau butako ; ka ni a dau taura voli na taga ni lavo ko koya , ka dau butakoca na ka e tiko kina .
Sa qai kaya ko Jisu , “ Laivi koya ga ; e a maroroya tu mai ko koya na ka oqo me baleta na siga au na bulu kina .
Era na dau tiko ga kei kemudou na dravudravua , ia ko i au , au na sega ni tikotiko ga kei kemudou ”
Era a rogoca e lewe vuqa sara na Jiu ni tiko e kea ko koya , ka ra sa mani lako sara kina . Era sega ni lako kina e na vuku i Jisu ga , ia me ra bau raici Lasarusa tale ga , o koya ka a vakatura cake mai na mate ko Jisu .
Era a mani bosea vata kina na bete levu me ra vakamatei Lasarusa tale ga ;
ka ni ra sa lewe vuqa na Jiu era sa gole tani e na vukuna , ka vakabauti Jisu .
E na siga ka tarava era a qai rogoca e lewe vuqa sara ka ra lako yani ki na Kanavata ni Lakosivia ni lako tale tiko ga yani ki Jerusalemi ko Jisu .
E ra sa qai taura na drau ni niu ka la'ki tavaki koya , ka ra kacivaka , “ Osana ! Me vakalougatataki na nodra Tui na Isireli , o koya sa lako mai e na yaca ni Turaga ! ”
Sa qai kunea e dua na asa ko Jisu , ka vodoka me vaka ga e a sa volai tu ,
“ Kakua ni rere , o iko na koro ko Saioni . Raica , sa lako mai oqo na nomu Tui , ka sa vodoka tiko mai e dua na luve ni asa . ”
E ratou a sega ni kila na i balebale ni veika oqo na nona tisaipeli , ia ni sa lesu oti ko koya ki na nona i tikotiko lagilagi , e ratou sa qai nanuma ni a sa volai tu na veika oqo me baleti koya , ka sa vakayacori oti tale ga vua .
Era a sa mai talanoataka oti ko ira na lewe vuqa ka ra a tiko vata kaya e na nona a kacivi Lasarusa mai na i bulubulu , ka vakaturi koya cake tale kina mai na mate .
Koya na vuna e ra a la'ki tavaki koya kina na lewe vuqa , ( ni ra sa rogoca ni a cakava na cakacaka mana koya ko koya ) .
Era a qai kaya vakai ira ko ira na Farisi , “ Dou sa kila tiko ni sega sara ga ni dua na ka eda rawata ? Raica , era sa gole kece ga vua na tamata ! ”
Era a bau tiko tale ga e na kedra maliwa na la'ki soro ki Jerusalemi e so na kai Kirisi .
Era sa qai lako ko ira na kai Kirisi vei Filipi , na kai Peciseita mai Kalili , ka kerei koya , ka kaya , “ Keitou bau via raici Jisu saka . ”
Sa qai lako sara ko Filipi , ka tukuna vei Adriu . E rau sa qai lako ruarua ko Adriu kei Filipi ka la'ki tukuna vei Jisu .
Sa qai kaya vei rau ko Jisu , “ Sa qai yaco mai na gauna me vakalagilagi kina na Luve ni Tamata .
Au sa tukuna vakadodonu sara vei kemudrau , kevaka e na sega ni mate na vua ni sila ni sa lutu ki na qele , e na tiko duadua ga ; ia kevaka sa mate , e na vua vakalevu .
Ko koya sa lomana na nona bula , e na vakayalia ; ia ko koya sa cata na nona bula e vuravura oqo , e na maroroya ki na bula tawa mudu .
Kevaka sa via qaravi au e dua na tamata , me muri au ; ka me na tiko tale ga ko koya e na vanua au sa tiko kina . Kevaka sa qaravi au e dua na tamata , e na vakalagilagi koya ko Tamaqu . ”
“ Sa rarawa na lomaqu ; ia a cava li me'u na kaya ? Me'u na kaya li , ʻ l Tamaqu , ni vakabulai au mai na gauna oqo ? ' la sa i koya ga oqo na vu ni noqu lako mai , koya me mai yaco vei au na rarawa e na tiki ni gauna oqo .
I Tamaqu , mo ni vakalagilagia na yacamuni ! ” Sa qai rogo mai e dua na vosa mai lomalagi , ka kaya , “ Au sa vakalagilagia oti , ka'u na vakalagilagia tale . ”
Era a rogoca na vosa ko ira na lewe vuqa e ra tiko e kea . E so vei ira e ra a kaya ni domo ni kurukuru ; e so tale e ra a kaya , “ E vosa vua e dua na agilosi . ”
Sa qai kaya ko Jisu , “ E a sega ni lako mai na vosa koya e na vukuqu , e na vukumuni ga .
Sa yaco mai oqo na gauna me lewai kina ko vuravura , me sa biu laivi kina na tui ni vuravura oqo .
Ia ni'u sa na laveti cake mai vuravura , au na vakayarayarataki ira mai vei au na tamata kece . ”
( Sa kaya na ka koya ko koya me vakatakila kina na mataqali matemate e na mate kina ko koya . )
Era sa qai kaya vua na lewe vuqa , “ Keimami a rogoca mai na Lawa ni na mai tiko vakadua na Karisito . Ia , ko qai kaya ga vakacava ni na laveti cake na Luve ni Tamata ? Ko cei li oqo na Luve ni Tamata ? ”
Sa qai kaya vei ira ko Jisu , “ E na tiko vakadede vakalailai ga kei kemuni na rarama , ni lako sara tiko ni se tiko na rarama , me kakua kina ni yacovi kemuni na butobuto .
Ni se tiko e na kemuni maliwa na rarama , ni vakabauta sara na rarama , mo ni yaco kina mo ni tamata rarama . ” Ni sa cavuta oti na veika koya ko Jisu , sa qai lako sara ka vunitaki koya mai vei ira .
E dina ga ni a cakava e matadra ko koya e vuqa na cakacaka mana , ia e ra a sega ga ni vakabauti koya .
Sa vakayacori sara kina na vosa i Aisea na parofita , ka a kaya , “ Turaga , ko cei sa vakabauta na neitou i tukutuku ? Ka sa vakatakilai vei cei na liga ni Turaga ? ”
Ka ra sa mani sega kina ni rawa ni vakabauta . E a kaya tale ga ko Aisea ,
“ Sa vakamatabokotaka na matadra ko koya , ka vakaukauwataka na lomadra , de qai rai na matadra ka kila na lomadra , ka ra qai saumaki mai , me'u vakabulai ira . ”
E a kaya na veika koya ko Aisea e na gauna e raica kina na lagilagi i Jisu , ka tukuna na veika e baleti koya .
Ia sa bau lewe levu tale ga vei ira na nodra i liuliu na Jiu e ra sa vakabauti koya ; ia e na vukudra ga na Farisi e ra a sega kina ni vakaraitaka e na matanavotu , de ra na qai vakatabui mai valenilotu ;
ni ra sa vinakata vakalevu cake ga na veivakadonui ni tamata , ka sega soti na veivakadonui ni Kalou .
Sa qai kaci ko Jisu , ka kaya , “ O koya sa vakabauti au , sa sega ni vakabauti au ga , sa vakabauti koya tale ga ka talai au mai .
O koya tale ga sa raici au , sa raici koya ka talai au mai .
Au sa lako mai ki vuravura me'u mai kena rarama , me kakua kina ni tiko e na butobuto ko koya yadua sa vakabauti au .
Ia kevaka sa rogoca na noqu vosa e dua na tamata ka sega ni vakabauta , au na sega ni cudruvi koya , ni'u a sega ni lako mai me'u vakarusai vuravura , ia me'u vakabulai vuravura ga .
Ko koya e sega ni vinakati au ka sega ni vakabauta na noqu vosa , sa tiko e dua me na lewai koya ; na vosa ga au sa tauca oti e na qai veilewaitaki koya e na i otioti ni siga .
Ni'u sega ni dau vosa vakataki au ga , ia ko Tamaqu ga ka talai au mai sa vakarota vei au na ka me'u kaya ka vosataka .
Ka'u sa kila ni sa kauta mai na bula tawa mudu na nona i vakaro . Na veivosa kece gona au tauca , au dau tauca ga me vaka na ka sa vakarota vei au ko Tamaqu . ”
E se bera tiko na Kanavata ni Lakosivia , ka sa kila ko Jisu ni sa yaco mai na gauna me biuta kina na vuravura oqo , ka lako yani vei Tamana . Sa dau lomani ira na nona e vuravura oqo ko koya , ia oqo sa qai lomani ira sara vakaoti .
E ratou sa vakayakavi tiko . A sa vakatubura oti koto na Tevoro e na loma i Jutasa Isikarioti , na luve i Saimoni , me na veretaki Jisu vei ira na nona meca .
Sa kila ko Jisu ni sa solia tu ko Tamana na ka kece ga ki na ligana ; sa kila tale ga ko koya ni a lako mai vua na Kalou ; ka sa kila tale ga ni sa lesu tale tiko yani vua .
Sa qai tu cake mai na vanua ni kana ko koya , ka luvata na nona i sulu e sau , ka taura e dua na i tauwelu ka vauca kina na tolona .
Sa qai livia na wai ki na dari , ka vakatekivu me vuya na yavadratou na nona tisaipeli , ka qusia e na i tauwelu ka vau toka e tolona .
Ni sa yaco vei Saimoni Pita , sa qai kaya vua ko Pita , “ Turaga , oi kemuni mo ni mai vuya na yavaqu ? ”
Sa qai sauma ko Jisu , ka kaya vua , “ Na ka au cakava oqo , ko na sega mada ni kila e na gauna oqo , ia mai muri ko na qai kila . ”
Sa qai kaya tale vua ko Pita , “ Ko ni na sega sara ni vuya na yavaqu . ” Sa qai sauma ko Jisu , ka kaya , “ Kevaka au na sega ni vui iko , ko sa na sega tale ni noqu i tokani ”
Sa kaya tale vua ko Saimoni Pita , “ Turaga , me kua ni yavaqu wale ga , na ligaqu tale ga kei na uluqu ”
Sa kaya vua ko Jisu , “ Ko koya sa sili oti , sa savasava taucoko na yagona , ka sa ganita wale ga me vuya na yavana . Dou sa savasava kece , ka vakavo ga e dua ”
Ni a sa kila tiko ko Jisu na tamata e na veretaki koya ; oya na vuna e a kaya kina , “ Dou sa sega ni savasava kece ”
Ni sa vuya oti na yavadratou , ka daramaka tale na nona i sulu e sau , sa qai dabe tale , ka kaya vei iratou , “ Dou sa kila na ka au sa cakava oqo vei kemudou , se sega ?
Dou sa vakatokai au me'u i Vakavuvuli , me'u Turaga tale ga ; sa dodonu na ka dou cakava , ni'u sa vaka dina kina .
O koya gona , kevaka au sa vuya na yavamudou , ko i au na nomudou Turaga ka nomudou i Vakavuvuli , sa dodonu tale ga mo dou veivuiyava .
Ni'u sa qai vakaraitaka oti vei kemudou e dua na i vakarau ; mo dou kitaka me vaka au sa kitaka vei kemudou .
Au tukuna vakadodonu sara vei kemudou , e sega ni levu cake na tamata mai vua na nona turaga ; e sega tale ga ni levu cake ko koya ka talai mai vei koya ka veitalai .
Ia ni dou sa kila na ka oqo , dou na kalougata kevaka ko dou na la'ki vakayacora .
“ Au sega ni vosa tiko me baleti kemudou kece ; au sa kilai ira au a digitaki ira ; ia me vakayacori ga kina na vosa ni Vola Tabu , ʻ Ko koya keirau sa dau kana vata , sa vuki tale me uoqu meca . '
Au sa tukuna rawa tiko oqo vei kemudou ni se bera ni yaco , ia ni sa na yaco , dou na qai vakabauta ni Sa i Au Ga ko i Au .
Au tukuna vakadodonu sara vei kemudou , ko koya sa vakacegui ira au sa tala yani , sa vakacegui au ; kei koya sa vakacegui au , sa vakacegui koya ka talai au mai ”
Ni sa vosa oti vaka koya ko Jisu sa qai rarawa na lomana . A sa vakaraitaka na rarawa ni lomana ka kaya , “ Au tukuna vakadodonu sara vei kemudou , e dua ga vei kemudou e na bukiveretaki au . ”
E ratou a qai veiraici na tisaipeli , ni ratou sega ni kila se a baleti cei na nona vosa .
E a dabe ka vakararavi toka ki na lomaserei Jisu e dua vei iratou na nona tisaipeli , oya na tisaipeli ka dau lomana ko koya .
Sa qai deguvacu yani vua ko Saimoni Pita , me taroga se a baleti cei na nona vosa .
Sa qai kaya vua ko koya sa ravi tiko e na lomaserei Jisu , “ Turaga , ko cei beka koya ? ”
Sa qai kaya ko Jisu , “ Sa i koya au na solia vua na tiki ni madrai oqo ni'u sa tokoca oti e na waiwai ni kakana . ” Sa qai tokoca na tiki ni madrai ko Jisu ka solia vei Jutasa , na luve i Saimoni Isikarioti .
Ni sa taura oti ga na madrai ko Jutasa , sa curumi koya sara ko Setani . Sa qai kaya vua ko Jisu , “ Na ka ko via cakava , cakava vakatotolo ”
E sega ni dua vei ira ka kana tiko koya e kila se cava e a vosa kina vaka koya vua ko koya .
Me vaka ni dau maroroya voli na taga ni lavo ko Jutasa e ratou vakasamataka kina e so de a kaya vua ko Jisu , me la'ki volia mai na veika e na yaga vei iratou e na kanavata , se me la'ki solia e so na ka vei ira na dravudravua .
Ni sa taura oti ga na tiki ni madrai koya ko Jutasa , sa curu sara ki tautuba . Sa bogi na vanua .
Ni sa curu oti ki tuba ko Jutasa , sa qai kaya ko Jisu , “ Sa qai vakalagilagi na Luve ni Tamata e na gauna oqo ka sa vakalagilagi na Kalou e na vukuna .
Kevaka sa vakalagilagi na Kalou e na vukuna na Luve ni Tamata , e na vakalagilagia tale ga na Luve ni Tamata na Kalou e na vukuna vakai koya ga , ka sa na vakalagilagi koya sara ga e na gauna oqo .
Kemudou na luvequ , sa na sega ni dede na nodatou tiko vata . Dou na vakasaqarai au ; ia me vaka ga au sa tukuna vei ira na Jiu , au sa kaya tale ga vei kemudou , ʻ Dou na sega ni lako rawa ki na vanua au sa lako kina . ’
Au sa solia vei kemudou e dua na i vakaro vou , mo dou veilomani . Me vaka au sa lomani kemudou , mo dou veilomani tale ga vaka kina .
Na ka oqo era na kila kina na tamata kece ga ni dou sa noqu tisaipeli , oya kevaka dou sa dau veilomani . ”
Sa qai kaya vua ko Saimoni Pita , “ Turaga , ko ni sa lako ki vei ? ” A sauma ko Jisu ka kaya , “ Na vanua au sa lako tiko kina , ko na sega ni muri au rawa kina e daidai ; ia ko na qai muri au yani e muri . ”
Sa qai kaya vua ko Pita , “ Turaga , a cava na ka au sega ni muri kemuni rawa kina e daidai ? Au na solia na noqu bula e na vukumuni . ”
Sa kaya vua ko Jisu , “ Ko sa na solia li na nomu bula e na vukuqu ? Au tukuna vakadodonu sara vei iko , ni se bera ni tagi na toa , ko sa na cakitaki au oti vakatolu .
“ Dou kakua ni lomaleqa . Dou vakabauta tiko ga na Kalou , dou vakabauti au tale ga .
E levu na tikina e lala tu e na vale nei Tamaqu . Ke sega , ke'u a sa tukuna oti vei kemudou . Au sa lako me'u la'ki vakarautaka e dua na tikina me nomudou .
Ia ni'u sa la'ki vakarautaka oti na tikina me nomudou , au na lako tale mai ka mai kauti kemudou vei au , ka mo dou tiko tale ga e na vanua au sa tiko kina .
Ia dou sa kila na vanua ka'u sa lako tiko kina , dou sa kila tale ga na kena sala .
Sa qai kaya vua ko Tomasi , “ Turaga , keitou sega ni kila na vanua ko ni na tiko kina ; keitou na qai kila vakacava na sala ? ”
Sa qai kaya vua ko Jisu , “ Ko i au ga na sala , kei na dina , kei na bula ; e sega ni torovi Tamaqu rawa e dua na tamata , ia e na vukuqu ga .
Kevaka dou a sa kilai au , dou sa kilai Tamaqu tale ga . Ia , me tekivu oqo dou sa kilai koya ka raici koya . ”
Sa qai kaya vua ko Filipi , “ Turaga , ni vakatakilai Tamamuni vei keitou ; keitou sa na qai vakacegu ”
Sa qai kaya vua ko Jisu , “ Ni'u sa mai tiko vakadede vaka oqo kei kemudou , ko se sega tiko ga ni kilai au Filipi ? Ko koya ga sa raici au , sa raici Tamaqu ; ko qai kaya tu ga vaka cava , ʻ Vakatakilai Tamamuni vei keitou ’ ?
Ko sega li ni vakabauta ni'u sa tiko vei Tamaqu , ka sa tiko vei au ko Tamaqu ? Na vosa au a dau cavuta vei kemudou e sega ni'u cavuta vaka i au ga . Ko Tamaqu ga , ko koya sa tiko vei au , e cakava tiko na nona cakacaka .
Dou vakabauti au ni ’ u sa tiko vei Tamaqu , ka sa tiko vei au ko Tamaqu : se dou vakabauti au e na vuku mada ga ni veicakacaka oqo .
Au kaya vakadodonu sara vei kemudou , ko koya sa vakabauti au e na cakava tale ga na veika au dau cakava , ka na cakava na veika e lelevu cake mai na veika koya ; baleta ni'u sa lako vei Tamaqu .
Ia au na cakava na ka kece ga dou na kerea e na yacaqu , me vakalagilagi kina na Tamaqu e na vuku ni Luvena .
A ka kece ga dou na kerea e na yacaqu , au na cakava .
“ Kevaka dou lomani au dou na dau vakayacora na noqu i vakaro kece ga .
Au na qai masuti Tamaqu , me na solia vei kemudou e dua tale na Dauveivuke , me tiko vata kei kemudou ka tawa mudu .
Sa i koya na Yalo ka mai vakaraitaka na veika dina me baleta na Kalou . E sega ni vakabauti koya rawa ko vuravura ; ka ni sega ni rawa ni raici koya se kilai koya . Ia ko i kemudou ga ko dou sa kilai koya , ni sa tiko vata kei kemudou , ka na curumi kemudou .
“ Au na sega ni biuti kemudou tu mai mo dou luveniyali , au na lesu tale mai vei kemudou .
E na dede vakalailai ga sa na sega ni raici au tale ko vuravura , ia dou na raici au tiko ga . Ia me vaka ni'u sa bula , dou na bula tale ga .
E na siga koya dou na qai kila ni'u sa tiko vei Tamaqu , ka ni dou sa tiko vei au ko i kemudou , ka'u sa tiko vei kemudou ko i au .
“ Ko koya sa ciqoma na noqu i vakaro kece ga , ka vakayacori ira , sa i koya oqori sa lomani au . Ko koya sa lomani au e na lomani koya ko Tamaqu , ka'u na lomani koya tale ga ko i au , ka vakatakilai au vua . ”
Sa qai kaya ko Jutasa , ( e dua tani ko Isikarioti ) , “ Turaga , a cava na vuna ko ni na vakatakilai kemuni kina vei keitou , ka segai ki vuravura ? ”
A qai sauma ko Jisu ka kaya vua , “ Kevaka sa lomani au e dua na tamata e na muria na noqu vosa : ka na lomani koya ko Tamaqu , ka keirau na lako mai vei koya , ka mai tiko vua .
Ko koya e sega ni lomani au e na sega ga ni muria na noqu vosa . Na vosa tale ga dou sa rogoca tiko oqo e sega ni noqu , e nei Tamaqu ga , ko koya ka talai au mai .
“ Au sa tukuna vei kemudou na veika oqo ni'u se tiko vata tiko kei kemudou .
E na qai vakatavulici kemudou e na ka kece ga na Dauveivuke , na Yalo Tabu , o koya e na tala mai ko Tamaqu e na yacaqu , ka na vakananuma lesu tale ga vei kemudou ko koya na veika kece ga au sa dau tukuna vei kemudou .
“ Au sa laiva tu vei kemudou na vakacegu ; a noqu vakacegu ga au sa solia vei kemudou : au sega ni solia vei kemudou me vaka e dau solia ko vuravura . Dou kakua ni lomaleqa , ka kakua ni taqaya .
Dou sa rogoca ni'u a kaya vei kemudou , ʻ Au sa lako , ia au na talevi kemudou tale mai . ' Kevaka dou lomani au dina , dou na reki ni'u sa lako tiko vei Tamaqu , ni sa levu cake vei au ko koya .
Au sa tukuna rawa oqo vei kemudou ni se bera ni vakayacori , ka mo dou na vakadinata e na gauna sa vakayacori kina .
Au na sega ni veivosaki vakabalavu tale kei kemudou , ni sa lako tiko mai na turaga ni vuravura oqo . E sega ni dua na nona kaukauwa vei au ,
ia me kila ga kina ko vuravura ni'u sa lomani Tamaqu , au sa dau kitaka kece sara na ka e vakarota vei au ko koya . “ Dou tu cake , me datou lako yani .
“ Ko i au na vaini dina , ka sa i taukei ni were ko Tamaqu .
Sa dau kauta laivi na tabaqu kece ga e sega ni vua ko koya , ka samaka na tabaqu kece ga e vua , me rawa ni ra vua vakalevu sara .
Dou sa samaki oti e na vosa au a vosataka vei kemudou .
Dou tiko vei au , ka'u na tiko vei kemudou . Me vaka ga ni na sega ni rawa ni vua vaka i koya na taba ni vaini kevaka e sega ni tiko e na vaini ; e na sega tale ga vaka kina ko i kemudou kevaka dou sega ni tiko vei au .
“ Ko i au na vaini , ko i kemudou na tabaqu : ko koya e tiko vei au , ka'u tiko vua ko i au , e na vua vakalevu ; ke dou tawase tani vei au dou na sega ni rawata e dua na ka .
Kevaka e sega ni tiko vei au e dua na tamata , sa na biu laivi me vaka na taba ni vaini ; ka sa na malai mai ; ka ra na qai tomika na tamata ka biuta ki na bukawaqa ka vakama .
Kevaka dou sa tiko vei au , ka sa tiko vei kemudou na noqu vosa , dou kerea na ka kece ga dou vinakata , ka na vakayacori vei kemudou .
E na vakalagilagi ko Tamaqu e na nomudou vua vakalevu , ka dou sa na qai yaco kina mo dou noqu tisaipeli .
Au sa lomani kemudou me vaka sa lomani au ko Tamaqu ; dou tiko ga e na noqu loloma .
Kevaka dou na dau vakayacora tiko na noqu i vakaro kece ga dou na tiko ga e na noqu loloma , me vaka ga na noqu dau vakayacora tiko na i vakaro kece ga i Tamaqu , ka tiko ga e na nona loloma .
“ Au sa tukuna na veika oqo vei kemudou , me rawa ni'u rekitaki kemudou tiko ga kina , ka me sinai tale ga kina na nomudou reki ko i kemudou .
Oqo na noqu i vakaro : dou veilomani , me vaka au sa lomani kemudou .
E sega na loloma me na uasivi cake mai na nona solia na nona bula e dua na tamata e na vukudra na wekana .
Dou sa qai wekaqu dina kevaka dou sa dau cakava na veika au sa vakarota vei kemudou .
Au sa sega ni vakatokai kemudou tale mo dou noqu tamata , ka ni sega ni dau kila na tamata na ka e cakava tiko na nona turaga ; ia au sa vakatokai kemudou mo dou wekaqu , ni'u sa vakatakila vei kemudou na ka kece ga au a rogoca mai vei Tamaqu .
Dou a sega ni digitaki au , ia au a digitaki kemudou , ka lesi kemudou mo dou lako ka vua , ka me tudei na vuamudou , me solia kina vei kemudou ko Tamaqu na ka kece ga dou na kerea vua e na yacaqu .
Sa i koya gona oqo na noqu i vakaro vei kemudou : dou veilomani .
“ Kevaka e cati kemudou ko vuravura , dou kila ni a sa cati au e liu ni bera ni cati kemudou .
Kevaka dou sa nei vuravura , ke na lomani kemudou ko vuravura me vaka sa dau lomana na ka e nona . Ia au a digitaki kemudou mai na vuravura oqo ; ko dou sega ni wili kina ; oya na vuna e cati kemudou kina ko vuravura .
Dou nanuma tiko na vosa au a cavuta vei kemudou , ʻ E sega ni levu cake na bobula mai vua na nona turaga . ' Kevaka e ra sa vakacacani au , e ra sa muria na noqu vosa , e ra na muria tale ga na nomudou vosa .
Ia e ra na cakava na veika kece ga oqo vei kemudou me baleta ni ko dou noqu , ka ni ra sega ni kilai koya ka a talai au mai .
Kevaka au a sega ni lako mai ka mai vosa vei ira , ke ra a sega ni valavala ca : ia oqo sa sega na i ulubale ni nodra i valavala .
Ko koya sa cati au , sa cati Tamaqu tale ga .
Kevaka au a sa sega ni mai cakava e na kedra maliwa na veicakacaka ka sa sega mada ni dua e sa cakava oti , ke a sega na nodra i valavala ca . Ia oqo era sa raica na veika au sa cakava , ka ra sa cati keirau kei Tamaqu .
Sa vakayacori sara kina na ka e volai tu e na nodra Lawa , ʻ Era a cati au , ia e sega sara ga na vuna e ra cati au kina . ’
“ E na lako mai na Dauveivuke , koya na Yalo Tabu , o koya ka mai vakatakila na veika dina me baleta na Kalou . Sa lako mai vei Tamaqu ko koya . Io au na talai koya mai vei Tamaqu , ka na mai tukuni au ko koya .
Dou na dau tukuni au tale ga koi kemudou , ni dou a sa tiko vata kei au mai na kena i vakatekivu .
“ Au sa tukuna na veika oqo vei kemudou , mo dou kakua kina ni tarabe .
Era na vakatabui kemudou mai na nodra veivalenilotu : ka na yaco mai na gauna e na nanuma kina ko koya e vakamatei kemudou , ni sa qarava tiko kina na Kalou .
Era na kitaka tiko na veika oqo vei kemudou , ni ra sega ni kilai Tamaqu se i au .
Ia au sa tukuna rawa tiko na veika oqo vei kemudou , me na qai yaco mai na kena gauna , dou na nanuma ni'u a sa tukuna oti vei kemudou . “ Au a sega ni tukuna e liu na veika oqo vei kemudou , ka ni'u a sa tiko vata voli ga kei kemudou .
Ia oqo au sa na lako vei koya ka a talai au mai ; ka sega mada ni bau dua vei kemudou me taroga na vanua au lako tiko kina .
Ia oqo ni'u sa tukuna vei kemudou na veika oqo , sa luvuci na lomamudou e na rarawa .
Ia e dina na ka sa tukuna oqo vei kemudou : e na vinaka vei kemudou me'u lako tani , ni na sega ni lako mai vei kemudou na Dauveivuke kevaka au sega ni lako tani . Ia ke'u sa na lako , au na talai koya mai ki vei kemudou .
Ia ni sa na lako mai ko koya e na vakatakila ki vuravura na nodra cala me baleta na i valavala ca , kei na ka e dodonu , kei na lewa sa vakatauci .
Me baleta na i valavala ca , e na nodra sega ni vakabauti au ;
me baleta na ka e dodonu , e na noqu sa lako vei Tamaqu , ka dou na sega ni raici au tale ;
ka vaka kina me baleta na lewa sa vakatauci , e na nona sa lewai na tui ni vuravura oqo .
“ E se vo tiko e vuqa na ka me'u tukuna vei kemudou , ia dou na sega ni se kila rawa e na gauna oqo .
Ia ni sa lako mai ko koya , na Yalo ni dina , e na tuberi kemudou ki na vei vakavuvuli dina kece , ni na sega ni mai tukuna na nona vakasama ga vakai koya , ia e na mai tukuna ga na ka kece ga e na rogoca , ka na tukuna tale ga vei kemudou na veika e ra sa bera tiko ni yaco mai .
E na vakalagilagi au ko koya ; ka ni na dau taura na ka e noqu , ka la'ki tukuna vei kemudou .
Sa noqu na veika kece ga e nei Tamaqu , oya na vuna au kaya kina , ni na dau taura ko koya na ka e noqu , ka na la'ki tukuna vei kemudou .
“ E na sega ni dede , dou sa na sega tale ni raici au ; ka na sega tale ni dede , dou sa na raici au tale . ”
E ratou a mani kaya dina vakai iratou e so na nona tisaipeli , “ A cava beka na i balebale ni nona kaya , ʻ E na sega ni dede , dou sa na sega tale ni raici au ka na sega tale ni dede , dou sa na raici au tale : baleta ni'u sa na lako vei Tamaqu ? ’ “
E ratou a kaya tale ga , “ A cava e kaya kina ko koya ni ʻ na sega ni dede ’ ? E sega sara ga ni matata na ka e kaya ”
Sa kila ko Jisu ni ratou via tarogi koya tiko ka mani kaya kina vei iratou , “ Ko dou veitarotarogitaka tiko li na noqu a kaya , ʻ E na sega ni dede , dou sa na sega tale ni raici au , ka na sega tale ni dede , dou sa na raici au tale ’ ?
Au kaya vakadodonu vei kemudou , dou na tagi ka tagiyaso , ia e na reki ko vuravura . E na rarawa na lomamudou , ia e na vuki me reki na nomudou rarawa .
Ni sa taratara e dua na yalewa , sa ka rarawa vua , ni sa yacova tiko mai na kena gauna . Ia , ni sa sucu rawa na gone , sa sega tale ni nanuma ko koya na rarawa , e na kena rekitaki ni sa sucu mai ki vuravura e dua na tamata .
E vaka kina na nomudou rarawa e na gauna oqo . Ia , au na raici kemudou tale , ka na qai reki na lomamudou , ka na sega ni dua e na kauta tani rawa na nomudou marau .
E na siga koya dou na sega tale ni tarogi au e na dua na ka . Au kaya vakadodonu sara vei kemudou , na ka kece ga dou na kerea vei Tamaqu , e na yacaqu , e na solia vei kemudou ko koya .
Me yacova mai oqo , dou sega mada ni sa bau kerea e dua na ka e na yacaqu . Dou kerekere , ka na yaco vei kemudou , me ka taucoko kina na nomudou marau .
“ Au a sa tukuna oti vei kemudou na veika oqo e na vosa vakatautauvata : ia sa lako tiko mai na gauna au sa na sega tale ni vosa kina vei kemudou e na vosa vakatautauvata , ni'u sa na vosataka vakamacala ga vei kemudou na veika e baleti Tamaqu .
E na siga koya dou na kerekere e na yacaqu ; ia e sega ni yaga me'u tukuna vei kemudou ni'u na masuti Tamaqu e na vukumudou ,
ka ni ko Tamaqu sara ga vaka i koya e lomani kemudou . E lomani kemudou ko koya me vaka ni ko dou sa lomani au , ka vakabauta ni'u a lako mai vua na Kalou .
Au a lako mai vei Tamaqu , ka lako mai ki vuravura ; ia oqo au sa biuti vuravura tale , ka lako vei Tamaqu . ”
E ratou sa qai kaya vua na nona tisaipeli , “ Raica , oqo ko ni sa qai vosa vakamatata , ka sega tale ni ko ni vosa tiko e na vosa vakatautauvata .
Keitou sa qai kila oqo ni ko ni sa kila na veika kece ga , ka ni sa sega tale ni yaga me dua e vakatarogi kemuni . Na ka oqo keitou sa vakabauta kina ni ko ni a lako mai vua na Kalou ”
A qai sauma vei iratou ko Jisu , ka kaya , “ Dou sa qai vakabauta , ne ?
Raica , sa lako tiko mai na gauna , ka dou vavaca sara tu ga oqo , ko dou na dui veiseyaki kina ; na tamata yadua ki na nona vale , ka biuti au duadua me'u tiko ga . Ia au sega tale ga ni na tiko duadua , ka ni sa tiko vata kei au ko Tamaqu .
A veika oqo au sa tukuna vei kemudou , me rawa kina ni nomudou na vakacegu ni ko dou sa tu vei au . Dou na kunea e vuravura na rarawa : ia mo dou vakacegu ga ; au sa vakamalumalumutaki vuravura oti ! ”
Ni sa cavuta oti na vosa koya ko Jisu , sa qai tacake ki lomalagi ka kaya , “ I Tamaqu , sa yaco mai na kena gauna , mo ni vakalagilagia na Luvemuni , me qai vakalagilagi kemuni tale ga kina na Luvemuni .
Me vaka ko ni solia vua na lewa me baleti ira na tamata kece ga , me na solia tale ga ko koya na bula tawa mudu vei ira yadua ko ni sa solia vua .
Sa i koya oqo na bula tawa mudu , me ra kilai kemuni na Kalou dina duadua ga , kei Jisu Karisito , o koya ko ni a tala mai .
Au sa vakalagilagi kemuni e vuravura , ka'u sa vakaotia na cakacaka ko ni a solia mai vei au me'u cakava .
Ia oqo , Tamaqu , ni'u sa tu e na matamuni ni vakalagilagi au e na lagilagi ka a tu vei kemuni kei au ni sa bera ni buli na vuravura .
“ Au sa vakatakila na yacamuni vei iratou ko ni a soli iratou vei au mai vuravura . E ratou sa nomuni , ka ko ni sa soli iratou vei au ; ka ratou sa dau muria na nomuni vosa .
E ratou sa qai kila ni a taka dina ga mai vei kemuni na veika kece ko ni a solia vei au .
Au sa solia vei iratou na vosa ko ni a solia vei au , ka ratou sa vakabauta , ka kila dina sara ni'u a lako mai vei kemuni , ka ratou sa vakadinata ni ko ni a talai au mai .
“ Au masulaki iratou . Au sega ni masulaki vuravura , au masulaki iratou ga ko ni a soli iratou vei au ; ka ni ratou sa nomuni .
Sa nomuni tale ga na veika kece ga e noqu , ka sa noqu na ka e nomuni , ka'u sa vakalagilagi e na vukudratou .
Au sa na sega tale ni tiko e vuravura , ia ko iratou oqo e ratou sa tiko ga e vuravura ; ko i au , au sa lako yani vei kemuni . I Tamaqu yalo savasava , ni maroroi iratou e na yacamuni ko iratou ko ni sa soli iratou vei au , me ratou duabau ga me vakataki kedaru .
Ni'u a sa tiko vata voli kei iratou , au a dau maroroi iratou e na kaukauwa ni yacamuni , ko iratou ko ni a soli iratou vei au . Au a taqomaki iratou , ka a sega ni dua vei iratou e yali , ia ko koya ga e a sa dodonu me rusa , me vakayacori kina na i Vola Tabu .
Ia oqo au sa lako tiko yani vei kemuni , ka'u sa vosataka na veika oqo e vuravura , me vakasinaiti sara kina na lomadratou e na noqu marau .
“ Au sa solia vei iratou na nomuni vosa ; ka sa cati iratou ko ira na kai vuravura , ni ratou sega ni nei vuravura , me vaka ga ni'u sega ni nei vuravura ko i au .
Au sega ni masulaka mo ni kauti iratou tani mai vuravura , ia mo ni maroroi iratou ga mai vua na Vunica .
E ratou sega ni nei vuravura , me vaka ga ni'u sega ni nei vuravura ko i au .
Tawasei iratou yani ki vei kemuni e na dina : sa dina na nomuni vosa .
Me vaka na nomuni a talai au mai ki vuravura , au sa talai iratou vaka tale ga kina ki vuravura .
Ka'u sa tawasei au yani vei kemuni e na vukudratou , ka me ratou tawasei iratou dina kina ko iratou ki vei kemuni .
“ Ia au sega ni masulaki iratou wale ga oqo , au masulaki ira tale ga e ra na qai vakabauti au e muri e na vuku ni nodratou vosa ;
me ra na qai duabau kece ga . Me vaka ko ni sa tiko vei au Tamaqu , ka'u sa tiko vei kemuni ko i au ; me ra na tiko tale ga vei kedaru ko ira : me na qai vakabauta kina ko vuravura ni ko ni a talai au mai .
Au sa solia vei ira na lagilagi ko ni a solia mai vei au ; me ra duabau kina me vaka ga e daru sa duabau ko i kedaru .
Me'u tiko vei ira , ka mo ni tiko vei au , me qai taucoko kina na nodra duabau ; me qai kila kina ko vuravura ni ko ni a talai au mai ; ka ni ko ni sa lomani ira me vaka ko ni sa lomani au .
“ I Tamaqu , au vinakata me ra tiko tale ga kei au e na vanua au tiko kina ko ira ko ni sa solia vei au ; me ra raica na noqu lagilagi na lagilagi ko ni sa solia vei au : ka ni ko ni a lomani au ni sa sega ni tekivu ko vuravura .
I Tamaqu yalo dodonu , e sega ni kilai kemuni ko vuravura , ia au sa kilai kemuni ko i au ; ka ratou sa kila ko iratou oqo ni ko ni a talai au mai .
Au sa vakatakila vei iratou na yacamuni , ka'u na vakatakila tiko ga , me tiko kina vci iratou na loloma ko ni a lomani au kina , ka me'u tiko tale ga vei iratou ko i au . ”







Ni sa cavuta oti na masu koya ko Jisu , sa qai lako kei iratou na nona tisaipeli ki na tai kadua ni wai ko Kitironi . E tiko kina e dua na loga ni senikau , ka ratou a la'ki curu kina , ko koya kei iratou na nona tisaipeli .
E kila tu ko Jutasa , na tisaipeli ka a qai bukiveretaki Jisu , na vanua koya ; ka ni ratou a dau la'ki soqoni vakawasoma kina ko Jisu kei iratou na nona tisaipeli .
Sa qai yaco sara yani kina ko Jutasa , ka kauti ira tiko yani na matasotia kei ira e so na ovisa ka ra talai mai vei ira na bete levu kei ira na Farisi . Era a kau tabucagi tiko yani kei na cina tutuvaki , ka ra kau i yaragi tale ga .
Ia ko Jisu , ni sa kila na veika kece e na vakarau yaco vua , sa qai lako yani ka kaya vei ira , “ Ko ni vakasaqarai cei ? ”
Era sa kaya , “ Ko Jisu na kai Nasareci ” Sa qai kaya vei ira ko koya , “ Sa i au sara ga oqo ” E a tiko tale ga e na kedra maliwa ko Jutasa , o koya ka bukiveretaki Jisu .
Ia ni sa kaya vei ira ko Jisu , “ Sa i au sara ga oqo , ” era sa qai vakasukasuka ka bale sobu ki na qele .
Sa qai tarogi ira tale ko koya ka kaya , “ Ko ni vakasaqarai cei ? ” Era sa kaya tale , “ Ko Jisu na kai Nasareci ”
A sauma tale ko Jisu , ka kaya , “ Au sa tukuna oti vei kemuni ni sa i au sara ga ko ni vakasaqara tiko . Ia , kevaka sa i au ko ni vakasaqara tiko ni laivi iratou oqo me ratou lako . ”
A vosa vaka oqo me vakayacori sara kina na vosa ka a tukuna ko koya , “ Au sa sega ni vakayalia e dua vei iratou ko ni a solia mai vei au . ”
Sa qai ucuna mai ko Saimoni Pita na i seleiwau ka tiko vua , ka taya kina na tamata ni Bete Levu , ka taya laivi sara na daligana i matau . Na yaca ni tamata koya ko Maliko .
Sa qai kaya kina vei Pita ko Jisu , “ Daramaka na nomu i seleiwau ki na kena taga , me'u sa na kakua li ni gunuva na bilo ka solia vei au ko Tamaqu ? ”
Era sa qai vesuki Jisu ko ira na mata sotia , kei na nodra turaganivalu , kei ira na nodra ovisa yadra na Jiu ,
ka ra kauti koya taumada vei Anasa ; ka ni vugoi Kaiafa ko koya ; ia ko Kaiafa e Bete Levu e na yabaki koya .
Ko Kaiafa oqo ka a vakasalataki ira na Jiu , ni sa ganita me mate e dua na tamata e na vukudra na tamata .
E rau a muri Jisu tiko ko Pita kei na dua tale na tisaipeli . E kilai koya vinaka na tisaipeli koya na Bete Levu , ka a mani curu vata kina kei Jisu ko koya ki na loma ni bai ni vale ni Bete Levu ;
ia ko Pita e a la'ki tu cake tu ga e na taudaku ni katuba . A mani curu tale mai kina ki tuba na tisaipeli kadua , o koya ka kilai koya tiko na Bete Levu , ka vosa vua na yalewa ka vakatawa tiko na katuba , ka vakacurumi Pita yani ki loma .
Sa qai kaya vei Pita ko koya na vada ka vakatawa tiko na katuba , “ Ko iko tale ga e dua vei iratou na nona tisaipeli na tamata oqo ? ” A qai sauma ko Pita ka kaya , “ E sega ni oi au ! ”
E a batabata na vanua , ka ra a mani vakawaqabuka toka na dauveiqaravi ka ra mai tu wavolita yani na buka ka tatalai . Sa mani gole yani ko Pita ka la'ki tatalai vata kei ira .
E a qai vakatarogi Jisu na Bete Levu me baleti ira na nona tisaipeli , kei na nona i vakavuvuli tale ga .
A sauma vua ko Jisu , ka kaya , “ Au a sa dau vosa oti e na matana levu ; au a dau veivakatavulici tiko e na veivalenilotu kei na Valenisoro , na vanua era dau soqoni vata kina ko ira kece na Jiu . Au a sega ni kaya vakavuni e dua na ka .
A cava tale ko qai vakatarogi au kina ? Tarogi ira ga ka ra a sa rogoca oti , se cava soti au a dau kaya vei ira : era kila tu na ka au a dau kaya ”
la ni sa vosa oti vaka oya , sa qai sabici koya e dua vei ira na ovisa , ka kaya , “ E vaka tu oqori na nomu sauma na nona vosa na Bete Levu ? ”
A sauma vua ko Jisu , ka kaya , “ Kevaka au a vosataka e dua na ka ca , tukuna mai se na ka ca cava koya ; ia kevaka e dodonu na ka au kaya , a cava ga ko qai sabici au kina ? ”
Ni oti koya sa qai vakauti Jisu sara ko Anasa vei Kaiafa , na Bete Levu ; ka a vesu tu ga na ligana .
A se tu cake tu ga ko Pita ka tatalai tiko . Era sa qai kaya vua , ko ira ka tu vata kaya , “ E sega li ni ko dua tale ga vei iratou na nona tisaipeli ko iko ? ” A qai cakitaka ko koya , ka kaya , “ E sega ni oi au ! ”
Sa qai kaya vua e dua na tamata ni Bete Levu , e dua ka weka i koya ka a taya laivi na daligana ko Pita , “ E sega beka ni'u a raici kemudrau vata e na loga ni senikau ? ”
A cakitaka tale ko Pita , ka sa tagi sara na toa .
E na mataka caca ni siga ka tarava era sa qai kauti Jisu tani mai vei Kaiafa ki na i tikotiko ni kovana , de ra na vakadukadukalitaki kina , ka na qai sega kina ni rawa me ra kania na magiti ni Lakosivia .
Sa qai curu vei ira ki tautuba ko Pailato , ka kaya , “ A cala cava ko ni beitaka vua na tamata oqo ? ”
Era a qai sauma ka kaya vua , “ Kevaka e a sega na cala e cakava na tamata oqo , ke keimami a sega ni kauti koya mai vei kemuni ”
Sa qai kaya vei ira ko Pailato , “ Ni kauti koya , ka la'ki veilewaitaki koya ga me vaka na nomuni lawa ” Era sa qai kaya vua ko ira na Jiu , " E sega ni tara vei keimami me keimami vakamatea e dua na tamata ”
( Oya me vakayacori sara kina na vosa i Jisu ka a cavuta me vakatakila kina na i tovo ni mate e na mate kina . )
Sa qai curu tale ki na valeniveilewai ko Pailato , ka kacivi Jisu , ka kaya vua , “ Ko iko li na nodra Tui na Jiu ? ”
A sauma ko Jisu , ka kaya , “ Oqori li na ka ko kaya vakataki Iko ga , se ra tukuna vei iko ko ira na tani me baleti au ? ”
Sa qai kaya tale ko Pailato , “ Au Jiu beka oi au ? O ira ga na kai nomu kei ira na bete levu ka ra a soli iko mai vei au . A cava o cakava ? ”
Sa qai sauma ko Jisu , ka kaya , “ Na noqu matanitu e sega ni matanitu ni vuravura oqo ; kevaka e ka ni vuravura oqo , ke ra na vala na noqu tamata , me'u kakua kina ni soli vei ira na Jiu . Sega , e sega ni wili e ke na noqu matanitu ”
Sa qai kaya tale vua ko Pailato , “ Ko iko bagi e dua na tui ? ” A sauma ko Jisu ka kaya , “ Ko sa kaya ni'u sa dua na tui . A ka ga oqo au a sucu mai kina , na ka tale ga oqo au sa lako mai kina ki vuravura , me'u dau tukuna na dina . Ko koya ga sa dau dina , e na dau rogoca na noqu vosa . ”
Sa qai kaya vua ko Pailato , “ A cava na dina ? ” Ni sa vosa oti vaka koya ko Pailato , sa qai curu tale ki tautuba ki vei ira na Jiu , ka kaya vei ira , “ Au sa sega ni kunea e dua na nona cala .
Ia e dua tiko na nomuni i vakarau , oya me'u na sereka e dua na kai vesu ki vei kemuni e na gauna ni Lakosivia . Sa lomamuni li me'u sereka vei kemuni na nodra Tui na Jiu . ”
Era a qai qoqolou tale kina , ka ra kaya , “ Me kakua na tamata oqo , ko Parapa ga ? ” Ia ko Parapa oqo e dua na daubutako .
Sa qai kauti Jisu ko Pailato ka vakanakuitataka .
Era a talia e dua na i sala wavakavotona ko ira na sotia , ka vakaisalataki Jisu kina , ka vakaisulutaki koya e na dua na i sulu lokaloka ,
ka ra kaya , “ Mo ni bula na nodra Tui na Jiu ! ” Ka ra sa qai cabe cake ka sabici koya e na ligadra .
Sa qai curu tale ki tautuba vei ira na lewe vuqa ko Pailato , ka kaya vei ira , “ Raica , au sa kauti koya mai oqo ki tautuba vei kemuni , mo ni kila ni'u sega ni kunea vua e dua na cala . ”
Sa qai curu ki tuba ko Jisu ; ka sa vakaisala tu e na i sala wavakavotona , ka vakaisulu e na i sulu lokaloka . Sa qai kaya vei ira ko Pailato , “ Raica , oqo na tamata . ”
Ni ra sa raici koya ko ira na bete levu kei ira na ovisa , era sa qoqolou , ka kaya , “ Vakoti koya ki na kauveilatai ! Vakota ki na kauveilatai ! ” Sa qai kaya vei ira ko Pailato , “ Ni kauti koya ka vakota ki na kauveilatai . Oi au , au sega ni kunea vua e dua na cala . ”
Era a kaya yani vua ko ira na Jiu , “ E tiko e dua na neimami lawa , ka sa dodonu e na lawa koya me mate ko koya , ni sa tukuni koya tiko me Luve ni Kalou . ”
Ni sa rogoca ko Pailato na vosa koya , sa qai levu cake ga kina na nona rere ;
ka sa curu tale ki na valeniveilewai , ka kaya vei Jisu , “ E vei na vanua ko lako mai kina ? ” Ia e a sega ni sauma ko Jisu .
Sa qai kaya kina vua ko Pailato , “ Ko na sega li ni vosa vei au ? Ko sega beka ni kila ni tu vei au na kaukauwa me'u sereki iko , ka tu tale ga vei au na kaukauwa me'u vakoti iko ki na kauveilatai ? ”
Sa qai sauma vua ko Jisu , ka kaya , “ E sega ni dua na kaukauwa e tu vei iko me baleti au , kevaka e sega ni soli vei iko mai vua na Kalou ; o koya gona e levu cake kina na nona i valavala ca ko koya ka a soli au yani vei iko . ”
Ni sa rogoca koya ko Pailato sa qai saga e so na sala me sereki koya kina . Ia ko ira na Jiu , era sa qai qoqolou ga , ka kaya , “ Kevaka ko ni sereki koya na tamata oqo , ko ni sa sega ui to vata kei na Sisa . Ko koya ga e tukuni koya tiko ni tui sa saqata tiko na Sisa ”
Ni sa rogoca na veivosa koya ko Pailato sa qai kauti Jisu ki tautuba , ka dabe e na i dabedabe ni veilewai e na vanua e vakatokai “ Na Raravatu ” , e na vosa vaka-Iperiu e yacana na Kapaca .
A sa rauta na siga levu tutu e na Siga Vakarau ni Lakosivia . Sa qai kaya vei ira na Jiu ko Pailato , “ Raica , na nomuni Tui ! ”
Era sa qai qoqolou kina , ka kaya , “ Kauta tani ! Kauta tani ! Vakoti koya ki na kauveilatai ! ” Sa qai kaya tale vei ira ko Pailato , “ Me'u vakota li ki na kauveilatai na nomudou Tui ? ” Era a qai sauma yani na bete levu , “ E sega na neimami Tui , ko Sisa duadua ga ”
Sa qai soli koya yani vei ira ko koya me vakoti ki na kauveilatai . Era sa qai tauri Jisu .
Sa qai lako yani ko koya , ka colata na nona kauveilatai , ka yaco ki na vanua e vakatokai na “ Vanua ni Qavokavoka ” ka vakatokai ko Kolikoca e na vosa vaka-Iperiu .
E kea era sa qai vakoti koya kina , vata kei na lewe rua tale na tamata , e rau a yadua na yasana , ka tiko ko Jisu e na kedrau maliwa .
Sa qai vola ko Pailato e dua na i vakatakilakila , ka tokara e na ulu ni kauveilatai . E volai toka kina , “ Ko Jisu na kai Nasareci , na nodra Tui na Jiu . ”
Era a wilika na i vakatakilakila koya e lewe vuqa vei ira na Jiu , ka ni voleka tiko ga ki na koro na vanua ka a vakoti kina ki na kauveilatai ko Jisu . E a volai na i vakatakilakila e na vosa vaka-Iperiu , vaka-Roma , kei na vosa va-Kirisi .
Era a qai kaya vei Pailato na nodra bete levu , “ Mo ni kakua ni vola , ʻ Na nodra Tui na Jiu ’ ; me volai ga , ʻ E kaya , Ko i au na nodra Tui na Jiu . ’ “
Sa qai sauma ko Pailato , ka kaya , “ Na ka au sa vola , au sa vola ! ”
Ni ra sa vakoti Jisu oti ki na kauveilatai ko ira na sotia , era sa qai taura na nona i sulu , ka wasea vaka va , me ra yadua na tikina ko ira na sotia ; e ra a taura tale ga vaka kina na i tutuvi : ia na i tutuvi koya e sega ni cula , ka ni tali taucoko ga na tutuna mai cake ka kauta sara ki ra .
Era a mani veikayaka kina na sotia , “ Me da kakua ni dresuka , ia me da vakawirimadigi ga , se me na nei cei . ” Me qai vakayacori sara kina na i Vola Tabu , ni a kaya , “ Era a qai veivotayaka na noqu i sulu . Ia na noqu i tutuvi era a vakawirimadigi kina ” Sa i koya oya na ka era a cakava na sotia .
E ratou a tu voleka tu e na kauveilatai i Jisu ko tinana , kei na taci tinana , ko Meri na wati Kilopa kei Meri na yalewa ni Makitala .
Ni sa rai ko Jisu ka raici rau ko tinana kei na tisaipeli ka dau lomana ko koya ni tu e tikina , sa qai kaya vei tinana , “ Yalewa , raica na luvemu ! ”
Sa qai kaya vua na tisaipeli , “ O koya e sa tinamu ! ” Mai na tiki ni gauna koya sa kauti koya sara na tisaipeli koya ki na nona vale .
Ni sa oti koya , ka sa kila ko Jisu ni sa vakacavari na ka kece ga , me vakayacori sara kina na i Vola Tabu , sa qai kaya , “ Au sa via gunu . ”
E a tu e kea e dua na bilo sinai e na wai wiwi . Era a mani tonisua e dua na vutovuto e na wai wiwi , ka ciqira e na dua na taba ni isopi , ka dulaka cake ki gusuna .
Ni sa gunuva oti na wai wiwi ko Jisu , sa qai kaya , “ Sa oti ! ” Ni sa oti koya sa qai vakacuvara na uluna , ka solia yani na yalona .
Me vaka ni Siga ni Vakavakarau na siga koya , ka sega ni dodonu me na rube tu na yagodratou e na siga ka tarava , koya na Siga ni Vakacecegu ( ka dua sara ga na siga tabu levu na Siga ni Vakacecegu koya ) , era a mani kerei Pailato kina ko ira na Jiu me musuki na yavadratou ka me ratou kau laivi mai kea .
Era sa mani lako na sotia , ka musuka na yavana na i matai ni tamata ka vaka kina na kena kadua ka rau a vakoti vata kaya ki na kauveilatai .
Ia ni ra sa lako yani vei Jisu , ka raica ni sa mate tu ko koya , era sa mani sega ni musuka na yavana .
Ia e dua vei ira na sotia e a qai suaka na sarisarina e na dua na moto , ka a dave sara mai kina na dra kei na wai .
Sa tukuna na ka oqo ko koya ka a raica sara e matana , ka sa ka dina na nona i tukutuku . Sa kila tale ga ko koya ni sa vosataka tiko na ka dina , mo dou na vakabauta tale ga kina .
Era sa yaco na veika oqo me vakayacori sara kina na i Vola Tabu : “ E na sega ni ramusu e dua na suina ”
E dua tale na tiki ni Vola Tabu e kaya , “ Era na rai yani vua , ko koya era a suaka . ”
Ni sa oti na veika koya , sa qai kerei Pailato ko Josefa na kai Arimacea me kauta na yago i Jisu . Ko Josefa oqo e dua na tisaipeli i Jisu , ia e a dau muri koya vunivuni tu ga , ka ni a rerevaki ira tiko na Jiu . A mani vakadonuya vua ko Pailato , ka sa lako sara ko Josefa ka la'ki kauta na yagona .
E a lako tale ga yani ko Nikotimo , o koya ka a la'ki raici Jisu e na dua na bogi , ka kauta yani na mura e veiwaki vata kei na yasiyasi , ka rauta e tolusagavulu na kilokaramu na kena bibi .
E rau sa qai kauta na yago i Jisu ka solega vata kei na ka boi vinaka e na i sole lineni , me vaka na i vakarau ni nodra veibulu na Jiu .
Ia e tiko e na vanua ka a vakoti kina ki na kauveilatai ko Jisu e dua na loga ni senikau ka tiko kina e dua na i bulubulu vou ka sega mada ni sa bau vakotori oti kina e dua na tamata .
Ia me vaka ni nodra siga vakarau na Jiu na siga koya , me vaka tale ga ni tiko voleka e kea na i bulubulu , e rau sa mani buluti koya kina .

E na mataka caca e na i matai ni siga ni macawa , ni sa butobuto tu ga na vanua , e a lako ki na i bulubulu ko Meri na yalewa ni Makitala , ka raica ni sa kau tani tu na vatu mai na i bulubulu .
Sa mani cici sara ka lako vei rau ko Saimoni Pita kei na tisaipeli kadua , ko koya ka dau lomana ko Jisu , ka kaya vei rau , “ Era sa kauta tani na Turaga mai na i bulubulu , ia keitou sa sega ni kila na vanua era sa la'ki vakotori koya kina ! ”
E rau sa qai lako ko Pita kei na tisaipeli kadua , ka rau lako sara ki na i bulubulu .
E rau a cici ruarua vata kina , ka mani sivi Pita na tisaipeli kadua , ka liu sara ki na i bulubulu .
E a cuva sobu ko koya ka rai ki loma , ka raica na i sole lineni ni koto kina ; ia e a sega ga ni curu ki loma .
Sa qai yaco tale ga yani ko Pita , ka curu sara ki na i bulubulu , ka raica na i sole lineni ni tu e kea ,
kei na i tavoi ka ^ viviraki e na ulu i Jisu . E sega ui koto vata kei na i sole lineni , ia sa lobi tani koto ga vaka i koya e na dua na vanua .
Sa qai curu tale ga na tisaipeli kadua , o koya ka a liu ki na i bulubulu , ka a raica tale ga , ka vakabauta .
E rau a sa sega tiko ga oqo ni kila na i Vola Tabu ni kaya tiko ni sa dodonu me tu cake tale mai na mate ko koya .
Oti koya e rau sa qai lesu tale na tisaipeli ki na nodrau i tikotiko .
E a mani tu voli ga ko Meri ena taudaku ni bulubulu , ka tagi tiko . la ni sa tagi tiko ga , a mani cuva sobu ka rai ki loma ni bulubulu ;
ka qai raica e lewe rua na agilosi e rau vaka i sulu vulavula ka rau dabe toka e na vanua ka a koto kina na yago i Jisu , e dua ki uluna ka dua ki yavana .
E rau sa qai kaya mai vua , “ Yalewa , a cava ko tagicaka tiko ? ” Sa kaya vei rau ko koya , “ Ni ra sa kauta tani na noqu Turaga , ka'u sega ni kila se ra vakotori koya evei ”
Ni sa vosa oti vaka koya , sa qai vuki ka raici Jisu ni sa tu e kea , ka sega ga ni kila ni sa i Jisu koya .
Sa qai kaya vua ko Jisu , “ Yalewa , a cava ko tagicaka tiko ? Ko vakasaqarai cei ? ” A nanuma ga ko koya ni koya na i vakatawa ni loga ni senikau , sa mani kaya vua , “ Kevaka ko ni sa kauti koya tani , ni tukuna saka vei au na vanua ko ni sa vakotori koya kina , me'u na la'ki kauti koya ”
Sa qai kaya vua ko Jisu , “ Meri ! ” A vuki sara ko koya , ka kaya vua e na vosa vaka-lperiu , “ Raponai ! ” ( E kena i balebale Vakavuvuli . )
Sa qai kaya vua ko Jisu , “ Kakua ni tarai au ; ni'u se bera ni lako cake vei Tamaqu . Ia mo lako ga vei iratou na wekaqu , ka kaya vei iratou ni'u sa lako cake tiko oqo vei Tamaqu ka Tamamudou , ki vua na noqu Kalou ka nomudou Kalou ”
Sa qai lako ko Meri na yalewa ni Makitala ka kaya vei iratou na tisaipeli ni sa raica na Turaga ka tukuna tale vei iratou na veika e a tukuna vua ko Jisu .
E na yakavi ni siga koya , na i matai ni siga ni macawa , a sogo tu ga na katuba ni vale e ratou a tiko kina na tisaipeli , e na nodratou rerevaki ira na Jiu , sa qai lako yani ko Jisu , ka la'ki tu e na kedratou maliwa , ka kaya vei iratou , “ Me tiko vei kemudou na vakacegu ! ”
Ni sa vosa oti vaka koya , sa qai vaka-raitaka vei iratou na ligana kei na sarisarina . E ratou sa marau na tisaipeli ni ratou raica na turaga .
Sa qai kaya tale vei iratou ko Jisu , “ Me tiko vei kemudou na vakacegu , me vaka ka a talai au mai ko Tamaqu , au sa talai kemudou vaka tale ga kina . ”
Ni sa vosa oti vaka koya , sa qai ceguvi iratou , ka kaya vei iratou , “ Me curumi kemudou na Yalo Tabu !
Na i valavala ca ni tamata yadua dou bokoca , sa na bokoci kei na i valavala ni tamata yadua dou sega ni sereka , sa na sega ni sereki ”
Ko Tomasi e dua vei iratou na lewe tinikarua . E vakatokai tale ga ko koya me yacana na “ Drua ” . E a sega ni tiko vata kei iratou ko koya e na gauna e a lako yani kina ko Jisu .
E ratou a mani kaya vua ko iratou na vo ni tisaipeli , “ Keitou sa raica na Turaga . ” Ia sa qai kaya vei iratou ko Tomasi , “ Kevaka au na sega ni raica na we ni vako e na ligana , ka daramaka na noqu i qaqalo ki na we ni vako , ka daramaka na ligaqu ki na sarisarina , au na sega ni vakadinata ”
Ni oti e walu tale na siga , e ratou a tiko tale e loma ni vale na tisaipeli , ka sa tiko vata kina kei iratou ko Tomasi . Sa qai lako yani ko Jisu , ni a sogo tu ga na katuba , ka la'ki tu e na kedratou maliwa , ka kaya , “ Me tiko vei kemudou na vakacegu ”
Sa qai kaya vei Tomasi ko koya , “ Dodoka mai na nomu i qaqalo , ka raica na ligaqu , ka dodoka mai na ligamu , ka daramaka ki na sarisariqu . Kakua ni dau vakatitiqa ; vakabauta ga . ”
Sa vosa ko Tomasi , ka kaya vua , “ Noqu Turaga , ka noqu Kalou ! ”
A qai kaya vua ko Jisu , “ Ni ko sa raici au Tomasi , ko sa qai vakabauta ? Sa kalougata ko ira era sa vakabauta ni ra sa sega ni raica . ”
E vuqa tale na veicakacaka mana e a cakava ko Jisu e na matadratou na nona tisaipeli e ra sega ni volai e na i vola oqo .
Ia era sa volai ga ko ira oqo , mo dou vakabauta kina ni sa Karisito ko Jisu , na Luve ni Kalou ; ka me yaco kina , e na vuku ni nomudou sa vakabauti koya , me nomudou na bula .











Ni sa oti na veika koya , sa qai vakaraitaki koya tale ko Jisu vei iratou na tisaipeli mai na drano mai Taiperia ; ka a vakaraitaki koya vaka oqo .
E ratou a tiko vata voli ko Saimoni Pita , kei Tomasi , o koya ka vakatokai na “ Drua ” , kei Nacanieli na kai Kena mai Kalili , kei rau na luve i Sepeti , ka lewe rua tale na nona tisaipeli .
A qai kaya vei iratou ko Saimoni Pita , " Au sa lako mada ki qoli ” E ratou a mani kaya vua , “ Keitou na lako tale ga yani . ” E ratou sa qai lako ka vodo ki na dua na waqa . Ia e ratou a sega ni rawata e dua na ika e na bogi koya .
Ia ni sa mataka mai , sa tu mai matasawa ko Jisu ; ia eratou a sega ga ni kila na tisaipeli ni sa i Jisu koya .
Sa qai kaya vei iratou ko Jisu , “ Ra cauravou , sa bau so na ika ? ” E ratou a sauma , “ E sega sara ga ni bau dua . ”
Sa qai kaya vei iratou ko koya , “ Dou balata na lawa ki na i matau ni waqa , dou na kunea kina e so . ” E ratou a mani balata kina , ka ratou a sega ni yavia rawa na lawa , ni sa ka levu sara na ika .
A ka oqo e a kaya kina vei Pita na tisaipeli ka dau lomana ko Jisu , “ Na Turaga bagi ka tu oqo ! ” Ni sa rogoca ko Saimoni Pita ni sa i koya na Turaga koya , sa qai daramaka na nona i sulu vagonedau ( ka ni a luvata tu na nona i sulu ) ka rika ki wai .
E ratou sa qai yaco ki vanua e na waqa lailai ka ratou tiko kina ko iratou na tisaipeli tale e so ni ratou a sega ni yawa sara mai vanua , ka ni rauta beka ga e dua na drau na mita na kena yawa . E ratou sa qai dreta yani ki vanua na lawa ka sa sinai tu e na ika .
Ia ni ratou sa sobu ki vanua eratou sa raica sara e dua na buka ni sa qilaiso vinaka tu ka sa tavu tu kina e so na ika ka tu tale ga e so na madrai .
Sa qai kaya vei iratou ko Jisu , “ Dou kauta mai e so na ika ko dou sa qai rawata ga oqo . ”
Sa qai lako ko Pita ki waqa ka yavia mai ki vanua na lawa sa sinai tu e na ika lelevu , e dua na drau limasagavulu ka tolu . Ia e dina ga ni a levu vaka koya na ika , e a sega ga ni bote na lawa .
Sa qai kaya vei iratou ko Jisu , “ Dou mai katalau . ” Ia e a sega ga ni doudou e dua vei iratou na tisaipeli me tarogi koya , “ Ko cei ko i kemuni ? ” ni ratou sa kila ni sa i koya ga na Turaga koya .
Sa qai lako ko Jisu ka taura na madrai ka solia vei iratou ; ka kitaka vaka tale ga kina na ika .
Sa i koya oqo na i katolu ni gauna ka vakaraitaki koya kina ko Jisu vei iratou na nona tisaipeli ni sa tu cake tale mai na mate .
Ni ratou sa katalau oti , sa qai kaya vei Saimoni Pita ko Jisu , “ Saimoni na luve i Joni , ko sa lomani au vakalevu cake mai vei iratou oqo ? ” Sa kaya vua ko koya , “ Io turaga , ko ni sa kila ni'u sa lomani kemuni . ” Sa qai kaya vua ko Jisu , “ Vakani ira na noqu lami . ”
Sa kaya tale vakarua vei koya ko Jisu , “ Saimoni na luve i Joni , ko sa lomani au li ? ” Sa kaya vua ko Pita , “ Io Turaga , ko ni sa kila ni'u sa lomani kemuni . ” Sa qai kaya tale vua ko koya , “ Vakatawai ira na noqu sipi ”
A sa taroga tale , “ Saimoni na luve i Joni , ko sa lomani au ? ” Sa rarawa na loma i Pita ni sa kena i katolu na nona kaya vua , “ Ko sa lomani au . ” A mani kaya vua , “ Kemuni na Turaga , ko ni sa kila na ka kece ga , ko ni sa kila ni'u sa lomani kemuni . ” A qai kaya vua ko Jisu , “ Vakani ira na noqu sipi .
E dina , e dina au sa kaya vei iko : ni ko a gone ko a dau vauca na nomu i sulu , ka lako voli vakaveitalia ; ia , ni ko sa qase mai ko na dodoka na ligamu ka na vauci iko e dua tani , ka kauti iko ki na vanua ko sega ni vinakata . ”
E a vosa vaka oqo me vakatakila kina na i tovo ni mate e na vakalagilagia kina na Kalou ko koya . Ni sa vosa oti vaka oqo , a qai kaya vua , “ Muri au ”
E a qai vuki ko Pita , ka raica na tisaipeli ka dau lomana ko Jisu ni muri tiko yani , o koya tale ga ka a ravita na lomaserena e na i vakayakavi , ka a kaya , “ Turaga , ko cei e na bukuveretaki kemuni ? ”
Ni sa raici koya ko Pita , a qai kaya vei Jisu , “ Turaga , e na vaka evei ko koya oqo ? ”
A sauma vua ko Jisu , “ Kevaka e lomaqu me bula tiko ga ko koya ka yacova ni'u lesu tale mai , a cava ko ya vei iko ? Ko iko , mo muri au ga ! ”
A qai rogo yani vei ira na veiwekani na vosa oqo , ni na sega ni mate na tisaipeli ko ya . Ia , e se sega ni a kaya vua ko Jisu ni na sega ni mate ko koya ; a kaya ga , “ Kevaka e lomaqu me bula tiko ga ko koya ka yacova ni'u lesu tale mai , a cava ko ya vei iko ? ”
Sai koya na tisaipeli oqori ka a vosataka na veika oqo , ka vola tale ga na veika oqo , ka keitou sa kila ni sa dina na nona i tukutuku .
E a vuqa sara tale na veika e a cakava ko Jisu . Kevaka era a volai kece , au nanuma ni na oso ko vuravura e na veivola e na volai .
































I Ceofilo , e na i matai ni vola , au a sa vola kina na veika kece ga e a vakatekivu cakava ka vakatavuvulitaka ko Jisu ,
me yacova na siga ka a kau cake kina , ni sa tauca oti e na Yalo Tabu na nona i vakaro vei iratou na i apositolo ka a digitaka ko koya .
E a vakaraitaki koya tale ga vei iratou ni sa bula tale tiko ka ni sa oti na nona mate . E a kitaka koya ko koya e na vuqa na kena i vakadinadina ; ka ni a dau rairai voli vei iratou e na vasagavulu na siga , ka tukuna na veika ni Matanitu ni Kalou .
Ia ni ratou sa soqoni vata , sa qai vakarota vei iratou ko koya , “ Dou kakua ni biuti Jerusalemi , ia dou waraka tiko mada ga na ka e a yalataka ko Tamaqu , me vaka au a sa tukuna oti vei kemudou .
E a dau veipapitaisotaki e na wai ko Joni ; ia ni oti ga 'qo e vica na siga dou sa na qai papitaisotaki e na Yalo Tabu . ”
Ia ni ratou sa soqoni vata yani , e ratou sa tarogi Jisu , ka kaya , “ Turaga , ko ni na vakayacora me dua tale na matanitu ko Isireli e na gauna oqo se sega ? ”
Sa qai kaya vei iratou ko koya , “ E sega ni nomudou i tavi mo dou la'ki kila na kena gauna se kena vula , ni sa lesia tu koya ko Tamaqu e na nona lewa ga vaka i koya .
Ia dou na curumi e na kaukauwa e na gauna sa na sobuti kemudou kina na Yalo Tabu . Dou na qai dau tukuni au e Jerusalemi , kei Jutia taucoko , kei Samaria , ka yacova yani na i yalayala kei vuravura . ”
Ni sa tukuna oti na veika koya ko koya , sa qai kau cake sara ki lomalagi , ni ratou se vakaraici koya tu ga yani . Sa qai lako mai e dua na o ka tabonaki koya mai na matadratou .
Ia ni ratou se vakararai matua tiko ga vaka koya ki lomalagi e na gauna sa lako cake tiko kina ko koya , e ratou qai kidacala e rau sa tu e yasadratou e lewe rua na tamata vakaisulu vulavula .
E rau sa qai kaya , “ Oi kemudou na kai Kalili , a cava ko dou sa tu ka vakararai kina ki lomalagi ? Ko Jisu ka sa kau cake oqo ki lomalagi , e na lako tale mai e na sala vata ga dou sa raica sa lako kina ki lomalagi . ”
E ratou sa mani lesu tale na i apositolo ki Jerusalemi mai na ulunivanua sa vakayacani ki na Veiolive . E voleka ki Jerusalemi na ulunivanua koya , ka rauta ga e dua na kilomita na kena yawa .
Ni ratou sa yaco yani , e ratou sa cabe sara ki na i taba loma ni vale e cake ka ratou dau tiko kina : koya ko Pita kei Joni kei Jemesa kei Adriu , ko Filipi kei Tomasi , ko Pacolomiu kei Maciu , ko Jemesa na luve i Alifio , kei Saimoni na Gumatua , kei Jutasa na luve i Jemesa .
Ko iratou oqo e ratou sa ia tiko ga e na loma vata na masumasu , vata kei iratou tale ga na yalewa , kei Meri na tina i Jisu , kei iratou na tacina .
Ni oti e vica na siga , sa qai vakayacori e dua na nodra soqoni na vakabauta ka rauta e dua na drau ruasagavulu , na kedra lewe levu . Sa qai tu cake e na kedra maliwa ko Pita ka kaya ,
“ Oi kemuni na veiwekani , sa dodonu me vakayacori sara na ka e kaya na i Vola Tabu , na ka a vosataka e liu na Yalo Tabu , e na gusu i Tevita ka baleti Jutasa o koya ka a la'ki vakatakilai Jisu vei ira ka a vesuki koya .
Ko Jutasa e a dua tale ga vei keda , ka a digitaki me vakaitavi tale ga e na noda cakacaka ”
( E a volia ko Jutasa e dua na tiki ni qele e na i lavo , ka i sau ni nona cakacaka ca . E a qai lutu ko koya e na qele koya ka mani mate sara kina . A kacabote na boto ni ketena , ka lutu kece mai ki tuba na nona gacagaca .
A rogo na ka oqo vei ira kece ga era tiko e Jerusalemi , ka mani vakatokai kina na vanua koya e na nodra vosa , me ko Akeletama , na kena i balebale , “ Na Vanua ni Dra . ” )
“ Ni sa volai tu e na i Vola ni Same , ʻ Me lala didi sara na nona vale , ka me kakua ni dua e tawana . ʼ Sa volai tale tu ga , ʻ Me dua tani tale e taura na nona i tutu . ʼ
“ O koya gona sa dodonu kina me lesi mada e dua vei ira ka ra dau sala vata tiko kei kedatou na i apositolo e na gauna taucoko ka tiko kina kei keda na Turaga ko Jisu ,
me vakatekivu mai na veipapitaisotaki i Joni , ka yacova na siga ka a kau cake tani kina mai na keda maliwa , me lesi me i vakadinadina vata kei kedatou e na nona tucake tale mai na mate na Turaga ”
E ra sa qai vakatura mai e lewe rua : ko Josefa e vakatokai ko Parisapa , ka yacana tale ga ko Jusitu , ka kena i karua ko Mataiasi .
E ratou sa qai masu ka kaya , “ Oi kemuni na Turaga , kemuni ko ni sa kila na yalo ni tamata kece ga , mo ni vakatakila mada mai se ko cei vei rau oqo ko ni sa digitaka ,
me taura na i tutu vaka i apositolo ka sa sivo mai kina ko Jutasa me lako ki na vanua e dodonu me lako kina . ”
E ratou sa qai vakawirimadigitaki rau ka sa mani golevi Mataiasi na madigi ; ka sa mani wili ko koya me i apositolo vata kei iratou na le tinikadua .





Ia ni sa yaco mai na siga ni Penitiko , era sa soqoni vata tiko e na dua na vanua ko ira na vakabauta .
Sa qai lako vakasauri mai lomalagi e dua na rorogo , e vaka na cagi vakacevaruru kaukauwa , ka vakasinaita na vale taucoko era tiko kina .
Sa qai rairai vei ira na ka e vaka na yameyame ni buka waqa , sa veisebayaki , ka la'ki toka e na buradela ni tamata yadua .
A ra sa vakasinaiti kece ga e na Yalo Tabu , ka sa vakatekivu me ra vosataka na veivosa tani e so , me vaka sa solia vei ira na Yalo Tabu .
Era a tiko e Jerusalemi e so na Jiu , era tamata lotu , ka ra lako mai na veivanua kece ga e na ruku i lomalagi .
Ia ni sa rogo yani na rorogo oya , era sa qai soqoni vata kina na lewe vuqa ; ka ra sa kurabui ni ra rogoci ira era sa vakabauti Jisu ni ra vosa tiko e na nodra dui vosa na tamata yadua .
Era sa kurabui kece ga ka qoroqoro , ka kaya vaka i ira , “ Raica , e sega li ni ra kai Kalili kece ko ira ka vosa tiko oqo ?
Ia e qai rawa vakacava me ra vosataka na noda dui vosa me vaka e da sa rogoca tiko oqo ?
Raica mada na vanua e da dui lako mai kina , Paricia , Mitia , kei Ilama , kei ira ka tiko mai Mesopotemia ; kei Jutia , kei Kapatosia , mai Ponito kei Esia ,
mai Firijia , kei Pamifilia , mai Ijipita , kei na yasayasa vaka Lipia e voleka ki Kirini ; kei ira na vulagi mai Roma , ko ira na kai Jutia , kei ira na vuki mai ki na lotu vaka-Jiu ;
ko ira na kai Kiriti kei Arapea . Eda sa rogoca kece ni ra vosataka e na noda dui vosa na cakacaka veivakurabuitaki ni Kalou . ”
Era sa kurabui kece ga ka taqaya , ka veikayaka vakai ira , “ A cava na i balebale ni ka oqo ? ”
Ia e so era vakalialiai ira era vakabauti Jisu , ka kaya , “ Era sa mateni e na waini vou ”
Sa qai tucake ko Pita kei iratou na lewe tinikadua , ka tabalaka cake na domona , ka kaya vei ira , “ Oi kemuni na Jiu , kei kemuni kece ga ka tiko oqo e Jerusalemi ! Ni rogoci au mada ka vakatudaliga ki na noqu vosa .
E ratou sega ni mateni ko iratou oqo , me vaka ko ni nanuma , ka ni sa qai ciwa ga oqo na kaloko e na mataka .
Ia sa i koya oqo na ka a sa kaya oti tu ko Joeli na parofita :
ʻ Sa kaya na Kalou , “ Sa i koya oqo na ka au na cakava e na gauna mai muri . Au na sovaraka na Yaloqu vei ira na tamata kece ga ; era na parofisai ko ira na luvemuni tagane kei ira na luvemuni yalewa , ka ra na raica e so na raivotu ko ira na nomuni cauravou , ka ra na tadra na tadra e so ko ira na nomuni qase .
Io , vei ira tale ga na noqu bobula , na tagane kei na yalewa , Au na sovaraka vei ira na Yaloqu e na gauna koya ka ra na parofisai kina .
Ka'u na cakava tale ga na veika e veivakurabuitaki e na lomalagi e cake kei na veivakatakilakila e so e na vuravura e ra ; na dra , kei na bukawaqa , kei na o kubou .
E na vuki na matanisiga me butobuto , ka na damu na vula me vaka na dra ni bera ni yaco mai na Siga ni Turaga , na siga lagilagi ka rogo .
E na qai yaco ni na qai vakabulai ga ko koya e masuta na yaca ni Turaga . ʼ “
“ Oi kemuni na Isireli , ni rogoca mada na veika oqo ! Ko Jisu na kai Nasareci , e dua ka sa vakadinadinataki koya oti na Kalou vei kemuni e na cakacaka mana , na veika veivakurabuitaki , kei na i vakatakilakila e so , ka a solia na Kalou vei koya me cakava e na kemuni maliwa , me vaka ko ni sa kila .
E a soli yani ko Jisu vei kemuni me vaka ga sa nakita ka kila e liu na Kalou . Ko ni a qai tauri koya ka vakota ki na kauveilatai , ka vakamatea e na ligadra na tamata ca .
Ia sa qai vakaturi koya cake tale na Kalou ni sa sereki koya mai na i vau ni mate , ni sega ni rawa me vauci tiko ga kina .
Ni a sa kaya tu ko Tevita me baleti koya , ʻ Au a sa raica rawa tiko ni na dau tiko vata ga kei au na Turaga ; ni sa tu ko koya e na yasaqu i matau , me'u kakua kina ni yavalati .
O koya gona sa reki kina na lomaqu , ka marau na yamequ ; ka na vakacegu tale ga na yagoqu e na vuku ni veika sa nuitaki tiko .
Ni ko ni na sega ni biuta tu na yaloqu mai Etesi , se laiva na nomuni Le Dua Yalo Savasava me luca mai .
Ko ni sa vakatakila vei au na sala ni bula ; ko ni na vakasinaiti au e na marau e na nomuni tiko vata kei au . ʼ
“ Oi kemuni na veiwekani , ni vosota me'u tei tukuni Tevita vakadodonu mada vei kemuni . E a sa mate ko koya , ka bulu , ka se tu ga oqo vei keda na kena i bulubulu me yacova na siga e daidai .
Ia me vaka ni a dua tale ga na parofita ko koya , sa kila tiko ni a sa bubului oti vua na Kalou ni na vakatubura e dua mai vei ira na nona kawa me na sosomitaki koya e na nona i tutu vakatui .
Sa raica rawa kina ko Tevita ka vosataka tale ga na tu cake tale mai na mate i Karisito , ka ni na sega ni biu tu mai Etesi , se me na luca na yagona .
Sa i koya sara ga na Jisu oqo ka a vakatura cake tale mai na mate na Kalou , ka keitou sa kena i vakadinadina kece ko i keitou oqo .
Ni sa kau cake ki na liga i matau ni Kalou ko koya , sa solia kina vua na Tamada na Yalo Tabu ka a yalataka , sa qai sovaraka mai kina oqo ko koya na ka ko ni sa raica ka rogoca .
Ni a sega ni lako cake ki lomalagi ko Tevita ; ia sa i koya ga ka a kaya , ʻ Sa kaya na Turaga vua na noqu Turaga , Mai dabe e na yasaqu i matau ,
me yacova ni'u sa biuti ira na nomu meca , me ra i tutu ni yavamu . ʼ
“ O koya oqo mo ni kila kece sara kina na Isireli , ni ko Jisu oqo , o koya ko ni a vakota ki na kauveilatai , sa i koya ka sa lesia na Kalou me Turaga , ka Karisito tale ga ”
Ia ni ra sa rogoca na tamata na vosa koya sa laucoka na lomadra , ka ra sa kaya vei Pita kei iratou na vo ni apositolo , “ Oi kemudou na weka i keimami , a cava me keimami cakava ? ”
Sa qai kaya vei ira ko Pita , “ Oi kemuni yadua mo ni veivutuni ka papitaisotaki e na yaca i Jisu Karisito , me bokoci kina na nomuni i valavala ca , ka na qai soli vei kemuni na i loloma ni Kalou , koya na Yalo Tabu .
Ni a caka na vosa ni yalayala ni Kalou , vei kemuni kei ira tale ga na nomuni gone , kei ira kece ga era tiko vakayawa , io vei ira kece ga e na kacivi ira ki vua na Turaga na noda Kalou . ”
E a tusanaka e vuqa tale na ka ko koya , ka vakauqeti ira kina , ka kaya , “ Ni vakabulai kemuni mai na i tabatamata takelo oqo . ”
Era sa mani papitaisotaki ko ira era vakabauta na nona vosa ; ka rauta e 3,000 na tamata e vakaikuritaki kina na kedra i wiliwili na vakabauta e na siga koya .
A ra sa soli ira vakatabakidua ki na nodratou veivakatavulici na i apositolo , na tiko vakaveitokani , na dovi madrai kei na masumasu .
A yacovi ira kece ga na tamata na rere e na levu ni cakacaka mana kei na veika veivakurabuitaki e ratou cakava na i apositolo .
Era sa la'ki tiko vata tiko ga ko ira kece sa vakabauta , ka ra dui solia na nodra i yau me ra taukena vata .
Era volitaka na nodra vanua kei na nodra i yau , ka vota na kena i lavo ki vei ira kece , me vaka na ka e ganita na tamata yadua .
Era dau tiko e na lomavata e na Valenisoro e na veisiga , ka dovi madrai e na nodra veivale , ka kania na kedra e na marau kei na loma vinaka .
A ra sa vakavinavinaka tiko vua na Kalou , ka ra sa taleitaki mai vei ira na tamata kece ga . Ia e na veisiga kece sa vakuria tiko ga na Turaga ki na nodra i soqosoqo na tamata era sa vakabulai tiko mai .
E na dua na siga e rau a lako cake ki na Valenisoro ko Pita kei Joni ni rauta na tolu e na yakavi , na gauna ni masumasu .
E dau kau mai ki kea e na veisiga e dua na tamata , ka a se lokiloki sara ga mai na kete i tinana . E dau la'ki vakatikori e na matamata ni Valenisoro e vakatokai ko Lagilagi , me kere ka ni loloma vei ira era curu kina .
Ni sa raici rau ko Pita kei Joni ko koya ni rau sa vakarau curu yani , sa mani kerekere sara vei rau .
E rau sa qai vakaraici koya matua , ka sa qai kaya vua ko Pita , “ Raici keirau mai ! ”
A sa vakaraici rau ko koya ka namaka me na rawata mai vei rau e dua na ka .
Ia sa qai kaya vua ko Pita , “ E sega sara vei au na i lavo , ia au na solia vei iko na ka ga e tu vei au ; e na yaca i Jisu Karisito na kai Nasareci , au sa vakaroti iko , mo tu cake ka lako ! ”
Sa qai taura na ligana i matau ka tubera cake , ka sa vakaukauwataki sara mai na yavana kei na nona qurulasawa .
Sa qai lade cake , tucake sara ka vakatekivu lako . Sa curu vata sara kei rau ki na Valenisoro ; a sa lako voli ka ladelade , ka vakacaucautaka na Kalou .
A ra sa raici koya ko ira na lewe vuqa ni sa veilakoyaki tiko ka vakacaucautaka tiko na Kalou .
Era sa qai kila ni sa i koya ga koya ka dau kere ka ni loloma tiko e na Matamata ko Lagilagi mai na Valenisoro . A sa curumi ira na rere kei na qoroqoro e na vuku ni ka sa yaco vua .
Ni sa sobeti rau tiko ga ko Pita kei Joni na tamata koya e na varada ka vakatokai na Varada i Solomoni era sa qoroqoro na tamata kece ga ka ra cici sara vei iratou .
Ia ni sa raici ira ko Pita , sa qai kaya vei ira , “ Oi kemuni na Isireli , na cava ko ni kurabuitaka kina na ka oqo , se cava ko ni vakaraici keirau matua kina ? Ko ni nanuma beka ni keirau cakava me lako rawa na tamata oqo e na neirau kaukauwa ga se e na neirau dodonu ?
Na Kalou i Eparaama , kei Aisake , kei Jekope , na nodra Kalou na noda qase , sa vakalagilagi Jisu na nona tamata Dauveiqaravi . O koya ko ni a solia yani , ka cakitaka e na mata i Pailato e na nona a sa lewa me sereki koya .
A tamata yalo savasava ka dodonu ko koya , ia ko ni a qai cakitaki koya , ka kerea ga e dua na daulaba me soli vei kemuni .
Ko ni a qai vakamatea na Vunibula , ia sa vakaturi koya cake tale mai na mate na Kalou , ka keitou sa kena i vakadinadina ko i keitou oqo .
Sa i koya na yacana , ni sa vakabauti sa vakaukauwataki kina na tamata oqo , o koya ko ni sa raica ka kila . Io , sa i koya na nona vakabauti Jisu sa yaco kina me bula vinaka , me vaka ko ni sa rawa ni raica kece sara ga vaka i kemuni .
“ Ia oqo , kemuni na wekaqu , au kila ni veika ko ni a cakava ko i kemuni kei ira tale ga na nomu i liuliu , ko ni a cakava tu e na nomuni sega ni kila .
Ia e a sa vakatakila tu e liu na Kalou e na gusudra kece ga na parofita ni na sota kaya na veika rarawa na nona Karisito ; ka sa i koya sa mai vakayacora sara oqo ko koya .
O koya gona , mo ni veivutuni ka saumaki mai vua na Kalou , me bokoci kina na nomu i valavala ca . Ke ko ni na cakava oya
e na qai yaco mai na gauna ni veivakaukauwataki mai vua na Turaga ; ka me talai Jisu mai , o koya na Mesaia sa digitaka oti tu ko koya me nomuni .
Ia sa dodonu me na tiko mada ga mai lomalagi ko koya me yacova na gauna sa na vakavoutaki kina na veika kece , me vaka e a sa vosa oti kina na Kalou e na gusudra na nona parofita yalo savasava e na gauna makawa sara .
Ni a kaya ko Mosese , ʻ E na vakatubura mai vei kemuni na Turaga na Kalou e dua na nomuni parofita , me vakataki au . Mo ni na vakarogoci koya e na ka kece ga e na tukuna vei kemuni .
Na tamata ga e na sega ni vakarogoca na parofita koya , e na vakarusai sara mai na kedra maliwa na tamata ni Kalou . ʼ
Ko ira kece tale ga ua parofita era sa vosa oti , mai vei Samuela kei ira era veitarataravi mai , era sa tukuna oti tu na gauna oqo .
O i kemuni na luvedra na parofita , ka sa i kemuni ka a baleti kemuni na veiyalayalati ka a cakava na Kalou kei ira na nomuni qase , na kena ka a kaya kina vei Eparaama ko koya , ʻ E na kalougata na veimataqali kece ga e vuravura e na vuku ni nomu kawa . ʼ
O koya gona koya ni sa vakatura cake tale na Kalou na nona tamata Dauveiqaravi , sa talai koya taumada vei kemuni , me vakalougatataki kemuni e na nona vagolei kemuni yadudua tani mai na nomuni i valavala ca ! ”
Ia ni rau sa vosa tiko ga ko Pita kei Joni vei ira na tamata , era sa lako yani vei rau ko ira na bete , kei na i liuliu ni ovisa ni Valenisoro kei ira na Setoki .
Sa duatani na nodra cudru e na vuku ni nodrau vakatavulici ira tiko na tamata , ka vunautaka tiko na tucake tale mai na mate me vaka sa vakadinadinataki e na tucake tale i Jisu .
Era sa qai tauri rau , ka biuti rau ki na valeniveivesu me rau waraka na siga ka tarava , me vaka ni a sa karobo sara mai na vanua .
Ia e lewe vuqa vei ira era a rogoca na i vunau koya era vakabauta ; e rauta beka e lewe lima na udolu na kedra i wiliwili na tagane .
Ia e na siga ka tarava era sa qai soqoni vata yani ki Jerusalemi ko ira na nodra i liuliu na Jiu kei ira na qase , vata kei ira na daunilawa .
A ra sa bose vata kei Anasa na Bete Levu , kei Kaiava , kei Joni , kei Alekisada , kei ira kece ga na mataqali ni Bete Levu .
Era sa qai vakaturi rau e na kedra maliwa , ka kaya vei rau , “ A kaukauwa cava , se e na yaca i cei , ko drau cakava kina na ka oqo ? ”
Ia ni sa sinai tu ko Pita e na Yalo Tabu sa qai kaya vei ira , “ Oi kemuni na nodra i liuliu na tamata , kei na nodra qase na Isireli :
kevaka keirau sa vakatarogi edaidai me baleta na cakacaka vinaka sa caka vua e dua na tamata lokiloki kei na sala cava beka e vakabulai kina ,
me kilai sara oqo vei kemuni kece kei ira kece ga na Isireli , ni sa yaca ga i Jisu Karisito na kai Nasareci , o koya ko ni a vakota ki na kauveilatai , o koya ka a vakatura cake tale mai na mate na Kalou , ia e na vukuna ga sa tucake tu kina e ke e na matamuni na tamata oqo e na bula vinaka .
Sa i Jisu ga me vaka a kaya , ʻ Na vatu ko ni a cata na matai , ka sa qai yaco me kena i vakadei e na tutu ni vale . ʼ
Sa i koya duadua ga e rawa ni vakabulai keda , ka ni sega ni tiko tale e dua na yaca e na ruku i lomalagi e solia na Kalou vei keda na tamata me da bula rawa kina . ”
Ni ra sa raica na matabose na nodrau doudou ko Pita kei Joni , ka kila tale ga ni rau tamata sega ni vuli ka lewe ni vanua wale ga , era sa kurabui sara ; ia era sa qai vakasamataka ni rau a dau tiko vata kei Jisu .
Ia ni ra sa raica na tamata ka a vakabulai ni ratou wavu vata tu , sa sega tale na ka me ra veileti kina .
Era sa qai vakarota me rau lako tani vakatikitiki mai e na vanua e caka tiko kina na bose , ka me ra veivosaki mada vakai ira .
E ra sa qai kaya , “ A cava me da cakava vei rau na tamata oqo ? E ra sa kila kece ga na tiko e Jerusalemi na cakacaka mana vakaitamera e rau sa cakava ko i rau oqo , ka sa sega ni rawa ni da cakitaka .
Ia me tarova na kena tete vakalevu na ka oqo e na kedra maliwa na tamata , me da vakaroti rau ga me rau kakua tale ni vosa vua e dua na tamata e na vuku ni yaca oqo . ”
Era sa qai kacivi rau , ka vakarota vei rau me rau kakua sara ni vosa se veivakatavulici tale e na yaca i Jisu .
Ia e rau a qai sauma ko Pita kei Joni ka kaya vei ira , “ Ni lewa mada ga ko i kemuni se e vei li e dodonu , me keirau vakarorogo vei kemuni se me keirau vakarorogo vua na Kalou .
Ka ni sa sega ni rawa vei keirau me keirau sega ni tusanaka na veika keirau a raica ka rogoca ”
Era sa qai vosataki rau tale vakaukauwa , ka laivi rau me rau lako . E a sega ni rawa vei ira me ra vakatotogitaki rau e na vukudra na tamata , ka ni ra sa vakacaucautaka kece ga na Kalou e na vuku ni ka a yaco koya .
Sa yabaki vasagavulu vakacaca na tamata ka a caka vua na cakacaka mana ni veivakabulai koya . Era sa Masulaka na Vakabauta me Soli vei ira na Yalodoudou
Ni rau sa sereki oti , e rau sa mani lako sara vei ira na nodrau i tokani , ka la'ki talanoataka na ka kece ga era a kaya vei rau ko ira na bete levu kei ira na qase ni Isireli .
Ia ni ra sa rogoca na ka koya , era sa qai tabalaka cake na domodra vua na Kalou e na lomavata ka kaya , “ Oi kemuni na Turaga Cecere , kemuni ko ni a buli lomalagi kei vuravura kei na wasawasa , kei na veika kece ga e tu kina !
E na kaukauwa ni Yalo Tabu ko ni a vosa kina e na gusuna na nomuni dauveiqaravi , ko Tevita na neimami qase , ka kaya , ʻ A cava era cudru kina na veimatanitu tani ? A cava era veinaki kina na lewenivanua me ra cakava na veika mate wale ?
Era tuva i valu na tui kei vuravura , ka ra vakasoqoni vata na dauveiliutaki , me ra vala kaya na Turaga kei na nona Karisito . ʼ
Ni rau a mai sota vata kina e na koro oqo ko Eroti kei Ponitio Pailato ka vaka kina ko ira na kai tani kei ira na lewe i Isireli me ra vala kei Jisu , na nomuni Dauveiqaravi yalo savasava , o koya ko ni a lumuta .
Era a soqoni vata me ra cakava kece ga na veika ko ni a sa lewa tu mai liu , e na nomuni kaukauwa kei na nomuni i naki , me na vakayacori .
la oqo , Turaga , mo ni raica mada na nodra veivakarerei ; ka mo ni solia vei keimami na nomuni tamata na yalodoudou me keimami tukuna yani kina na nomuni vosa .
Ni dodoka tiko na ligamuni me veivakabulai , ka me vakayacori tiko na veicakacaka mana kei na veika veivakurabuitaki e na yaca i Jisu na nomuni Dauveiqaravi yalo savasava . ”
Ia ni ra sa masu oti , sa qai yavavala na tiki ni vale era soqoni tiko kina , ka ra sa vakasinaiti kece e na Yalo Tabu , ka vosataka vakadoudou na vosa ni Kalou .
Era sa lomavata ka yalovata ko ira na lewe vuqa ka ra sa vakabauta . E sega ni dua e kaya me nona duadua tiko ga na veika e tu vua ; ia era sa taukena vata na veika kece ga .
A ratou sa tukuna e na kaukauwa levu na i apositolo na tucake tale mai na mate ni Turaga ko Jisu , ka sa vakalougatataki ira vakalevu kece sara na Kalou .
A sega ni dua vei ira me leqa e na dua na ka ni ra sa volitaka na nodra tiki ni qele ko ira na vaqele kei na nodra vale ko ira na vakavale , ka ra kauta na kedra i sau ,
ka la'ki tauca e yavadratou na i apositolo me veivotayaki vei ira kece ga me vaka na ka e dui ganiti ira .
E a mani vaka tale ga kina vei Josefa , o koya e ratou a vakatoka na i apositolo me ko Panapasa ( a kena i balebale , o koya ka dau veivakayaloqaqataki ) . O koya e dua na kawa i Livai , ka a sucu mai Saipurusi .
E taukena ko koya e dua na tiki ni vanua , ia e qai volitaka , ka kauta na kena i sau ka la'ki solia vei iratou na i apositolo .

Ia e a tiko e kea e dua na tamata , a yacana ko Ananaiasa , ka watina ko Safaira . E a volitaka ko koya e dua na tiki ni qele ,
ia e a qai vunia e dua na i wase ni kena i sau , ka kauta na kena vo ka la'ki solia vei iratou na i apositolo . E a bau kila tale tiko ga na watina na ka koya .
Sa qai kaya vua ko Pita , “ Ananaiasa , a cava ko vakalaivi Setani kina me rawai iko , mo la'ki lawakitaka kina na Yalo Tabu , ka maroroya toka ga e dua na i wase ni sau ni qele ?
E sega li ni a nomu tu na qele e na gauna e se sega ni volitaki kina ? Ia ni sa volitaki oti , e sega li ni a tu sara ga vei iko na lewa ni kena i lavo ? A cava o qai nakita kina mo cakava e dua na ka vakaoqo ? Ko sega ni lasutaki ira tiko na tamata , ko sa lasutaka sara ga na Kalou ! ”
Ia ni sa rogoca na vosa koya ko Ananaiasa , sa qai mai bale yani ka mate sara ; ka sa dua tani na levu ni nodra rere ko ira kece ga era rogoca na ka koya .
A ra sa qai lako yani e so na cauravou ka solega na yagona . E ra sa qai colata ki tautuba ka ra la'ki buluta .
Ia ni sa oti e rauta beka e tolu na aua , sa curu yani na watina , ka sega tiko ni kila na ka e sa qai yaco oti ga oya .
Sa qai kaya vua ko Pita , “ Tukuna mada mai vei au , sa i koya kece sara beka ga oqo na levu ni lavo drau a volitaka kina na qele , se sega ? ” “ Io , ” a kaya ko koya , “ sa kena levu sara ga oqori . ”
Sa qai kaya tale vua ko Pita , “ A cava ʻ o drau nakita vata kina mo drau vakatovolea na Yalo ni Turaga ? Raica , e ratou sa tu oqori e katuba ko iratou ka a la'ki buluta na watimu . E ratou na colati iko tale ga vaka kina ”
Sa qai mai bale vakasauri sara yani ko Safaira ki na vanua e duri tu kina ko Pita ka mate sara . E ratou sa qai curu yani na cauravou ka raici koya ni sa mate tu . E ratou sa qai colata ki tautuba ka la'ki buluti koya e na yasa i watina .
A tubu vakalevu na rere e na kedra maliwa na i soqosoqo lewe ni lotu taucoko kei ira kece ga era rogoca na ka koya .
A vuqa sara na cakacaka mana kei na veika veivakurabuitaki e ratou cakava na i apositolo vei ira na tamata . Era dau sosoqoni vata kece tiko na i apositolo kei ira na vakabauta e na Varada nei Solomoni .
A sega ga ni dua vei ira e taudaku e doudou me la'ki curu vei ira na vakabauta , e dina ga ni ra dokai ira vakalevu ko ira na tamata .
Ia sa qai levu cake tiko ga na tamata era vuki me ra vakabauti Jisu ; e vuqa na tagane kei na yalewa .
Ka ra sa bau la'ki kauti ira tale ga yani kina na tauvimate ki na veigaunisala , ka vakadavori ira e na i davodavo kei na ibe , me bau vakaruguta mada ga e so vei ira na i yaloyalo kei Pita e na gauna e lako siviti ira kina .
Era lewe vuqa tale ga era lako yani ki kea mai na veikoro e vakavolivoliti Jerusalemi , ka ra kauti ira yani na tauvimate , kei ira ka vakaleqai tu mai vei ira na yalo velavela ; ka ra a mani vakabulai kece sara .
A sa sinai sara e na vuvu na Bete Levu , kei ira kece ga era dau tiko vata kaya , oya ko ira na Setoki .
Era sa qai tauri iratou na i apositolo ka biuti iratou ki na valeniveivesu .
Ia e na bogi koya , e a qai dolava na katuba ni valeniveivesu e dua na agilosi ni Turaga , ka kauti iratou tani mai kina , ka kaya ,
“ Dou lako , dou la'ki tu e Valenisoro ka tukuna vei ira na tamata na veika kece ga baleta na bula vou oqo . ”
E ratou vakamuria na vosa koya na i apositolo , ka ratou a lako sara ki na Valenisoro ni sa kida na mataka , ka ia kina na veivakatavulici . Sa qai lako na Bete Levu kei ira era dau tiko vata kaya , ka ra vakasoqoni ira vata na matabose e cake , kei ira kece ga na nodra qase na Isireli me caka e dua na soqoni . Era sa qai talatala ki valeniveivesu me ratou kau yani na i apositolo .
Ia ni ratou sa yaco yani na ovisa , e ratou sa sega ni kunei iratou na i apositolo e valeniveivesu . E ratou sa mani suka tale ka la'ki tukutuku ,
ka kaya , “ Ni keitou yaco yani ki na valeniveivesu keitou raica ni sogo matua sara tu ga na valeniveivesu , ka ra tu e tautuba e na mata ni katuba ko ira na yadra ; ia ni keitou dolava yani na katuba , keitou sega sara ga ni kunea kina e dua na tamata . ”
Ia ni ra sa rogoca na veika koya ko ira na bete levu kei koya na turaganivalu ni matayadra ni valeniveivesu , era a sega ni via vakabauta ka ra vakataroga e lomadra se cava sa yaco vei ira na i apositolo .
Sa qai lako yani e dua na tamata ka tukuna vei ira , “ Ko iratou na tamata ko ni a biuta ki na valeniveivesu e ratou sa tiko mai na Valenisoro ka vakatavulici ira tiko na tamata ”
Sa qai lako na turaganivalu kei ira na ovisa ka ra la'ki kauti iratou ki kea . Ia era a sega ga ni cakava vakaukauwa , ni ra rerevaka de ra vakaviriki ira e na vatu ko ira na tamata .
Ia ni ratou sa yaco yani , e ratou sa qai la'ki vakaturi sara e na matadra na lewe ni Bose . Sa qai tarogi iratou na Bete Levu ,
ka kaya , “ Keimami a sega beka li ni vakaroti kemudou matua sara mo dou kakua tale ni veivakatavulici e na yaca oqo ? Ia oqo sa roboti Jerusalemi na nomudou i vakavuvuli , ka ko dou sa mai via beitaka tiko vei keimami na mate ni tamata oqo ! ”
E ratou sa qai sauma ko Pita kei iratou na kena vo ni apositolo , ka kaya , “ Sa dodonu me keitou vakarorogo vua na Kalou , ka me keitou kakua ni vakarorogo vei ira na tamata .
E a sa vakaturi Jisu cake tale na nodra Kalou na noda qase . Sa i Jisu ko ni a vakamatea e na nomuni vakarubeca e na dua na kau .
Sa kauti koya cake na Kalou me tiko e na ligana i matau , me i Liuliu ka i Vakabula , me solia kina na veivutuni kei na bokoci ni valavala ca vei ira na Isireli .
Keitou sa i vakadinadina ni veika oqo , ka vaka kina na Yalo Tabu , o koya sa dau solia na Kalou vei ira era talairawarawa vua . ”
Ia ni ra sa rogoca na lewe ni Bose na ka oqo , era sa cudru vakalevu sara , ka ra sa via vakamatei iratou sara ga na i apositolo .
Sa qai tu cake e dua vei ira na lewe ni Bose , e dua na Farisi , ka yacana ko Kamelieli , e dua na qasenivuli ni lawa , ka ra dau dokai koya kece na tamata , ka vakarota me ratou kau mada vakalailai ki tautuba na i apositolo .
Sa qai kaya vei ira ko koya , “ Oi kemuni na wekaqu , na Isireli , mo ni qarauna na ka ko ni na cakava vei iratou na tamata oqo .
E na dua na gauna sa oti , e a tubu cake mai ko Ceuta , ka dau tukuni koya voli me dua na ka ; ka ra mani muri koya kina e so na tamata , ka rauta e lewe va na drau . Ia e a qai vakamatei ko koya , ka ra dui se ko ira kece era a muri koya , ka sa mani mudu kina .
Ni oti koya , a qai tubu cake mai ko Jutasa , na kai Kalili , e na gauna ni wili lewenivanua . A rawai ira tale ga e vuqa na tamata me ra muri koya . Ia e a mani mate tale ga ko koya , ka ra sa mani veiseyaki ko ira era a dau muri koya voli .
Io oqo , au kaya vei kemuni , mo ni kakua ni vakasagai iratou na tamata oqo ; ni laivi iratou mada ga . Kevaka e ka vakatamata na ka e ratou sa nakita ka cakava tiko , e na vakarusai ga .
Ia kevaka e ka mai vua na Kalou , ko ni na sega ni vakarusa rawa . De lakolako ga ko ni na qai kunea ni ko ni veisaqasaqa tiko kei na Kalou ! ” Era sa mani lomavata na lewe ni matabose kei Kamelieli .
Era sa qai kacivi iratou tale yani na i apositolo ka vakanakuitataki iratou , ka vakarota me ratou kakua tale ni vosa e na yaca i Jisu . E ra sa qai laivi iratou me ratou lako .
E ratou sa qai lako tani mai vei ira na lewe ni bose na i apositolo ka ratou sa reki ni sa bau okata tu na Kalou ni sa ganiti iratou me ratou vakacacani e na vuku ni yaca i Jisu .
A ratou sa sega ni cegu e na veisiga , mai na Valenisoro kei na nodra veivale , ni veivakatavulici ka vunautaka tiko na i Tukutuku Vinaka , ni sa Karisito ko Jisu .
Ia ni sa toso tiko na gauna ka sa levu tiko ga mai na kedra i wiliwili na tisaipeli i Jisu , era sa qai vosa kudrukudrutaki ira na Jiu i taukei ko ira na Jiu vosa Vakirisi . Era kaya ni ra sa dau guilecavi tiko na nodra yada e na votai ni yau e na veisiga .
E ratou sa mani vakasoqoni ira vata na tisaipeli e lewe vuqa ko iratou na lewe tinikarua , ka ratou kaya vei ira , “ E sega ni dodonu me keitou sa laiva na vunautaki ni vosa ni Kalou ka mai ogataka na cakacaka ni lavo .
O koya gona oya kemuni na veiwekani , ni vakasaqara mada mai vei kemuni e vitu na tamata vinaka , ka sinai e na Yalo Tabu kei na vuku , me keitou lesi iratou ki na cakacaka oqo .
Ia ko i keitou , keitou sa na soli keitou sara mada ga ki na masumasu kei na vunautaki ni Vosa . ”
Era a marautaka kece na vakasama oya , ka ra sa mani digitaki Sitiveni , e dua ka sinai tu e na vakabauta kei na Yalo Tabu , kei iratou ko Filipi , Pirokoro , Nikanori , Taimoni , Parimina kei Nikola , e dua ka a vuki ki na lotu vaka-Jiu mai Anitioki .
Era sa mani vakaturi iratou oqo e matadratou na i apositolo , ka ratou sa qai masu na i apositolo ka tabaki iratou e na ligadratou .
A sa tete tiko ga na vosa ni Kalou . Sa tubu cake vakalevu tiko ga na kedra i wiliwili na tisaipeli e Jerusalemi , ka sa lewe vuqa sara vei ira na bete era sa talairawarawa ki na vakabauta .
E a sinai e na vakabauta kei na kaukauwa ko Sitiveni , ka a cakava na veika veivakurabuitaki kei na cakcaka mana lelevu e so e na kedra maliwa na tamata .
Ia era a qai lako yani e so na i vavakoso ni valenilotu ka vakatokai na valenilotu ni Tamata Galala , kei ira e so na kai Kirini kei Alekisadria , kei Silisia kei Esia , ka ra veileti kei Sitiveni .
Ia era a sega ga ni vorata rawa na vuku kei na Yalo ka a vosa tiko kina ko koya .
Era sa qai sauma e so na tamata me ra kaya , “ Keimami a rogoca na tamata oqo , ni vosa vakacacataki Mosese kei na Kalou ! ”
Sa i koya na sala oqo era a vakauqeti ira rawa kina na tamata kei ira na qase kei ira na daunilawa . Era sa qai lako yani vei Sitiveni ka vesuki koya ka kauti koya vei ira na lewe ni bose .
Era sa qai kacivi iratou yani eso na dauveibeitaki vakailasu , ka ratou sa qai kaya , “ Na tamata oqo e sega ni mudu ni vosa vakacacataka tiko na noda Vale Tabu oqo kei na Lawa i Mosese .
Keitou a rogoca ni kaya ni na vakarusa na Vale Tabu oqo , ko Jisu na kai Nasareci ka na veisautaka kece na noda i vakarau ni bula me vaka na veivakaro e a solia mai vei keda ko Mosese ! ”
A sa gole kece na matadra na lewe ni Bose vei Sitiveni ka vakaraici koya matua , ka ra raica ni sa vaka na mata ni dua na agilosi na matana .
Sa qai kaya na Bete Levu , “ E vaka evei , e dina oya se sega ? ”
Sa qai kaya ko Sitiveni , “ Oi kemuni na veiwekani kei kemuni na qase , mo ni rogoci au mada ! E a rairai na Kalou lagilagi vei Eparaama , na noda qase , ni a sa tiko ko koya mai na vanua ko Mesopotemia , ni bera ni la'ki vakaitikotiko ki na koro ko Arana .
E a kaya vua , ʻ Biuta na nomu vanua kei ira na wekamu ka lako ki na vanua ka'u na vakatakila vei iko . ʼ
Sa qai biuta na nodra vanua na kai Kalitia ko koya ka la'ki tiko mai Arana . Ni sa mate na tamana , sa qai kauti koya mai kea na Kalou ki na vanua ko ni sa qai mai bula tiko kina oqo .
Ia e a se sega mada ni solia kina vua e dua na tikina me taukena , e sega mada ga ni solia vua na vanua e butuka tu . Ia e sa yalataka tu ga me na qai solia vua me taukena kei ira tale ga na nona kawa mai muri . E na gauna e yalataka kina na ka oqo na Kalou vei Eparaama e sa sega kina ni dua na luvena .
Oqo na ka e a kaya vua na Kalou , ʻ Era na tiko vulagi na nomu kawa e na dua na vanua tani , ka ra na la'ki vakabobulataki ka vakararawataki kina me va na drau na yabaki .
Ia au na vakaitotogitaki ira na lewe ni matanitu era na vakabobulataki kina . Ni oti oya era na qai lako tani mai kina , ka mai qaravi au e na vanua oqo . ʼ
E tarava oya ni a qai solia vei Eparaama na Kalou na veiyalayalati ni veicilivi , o koya gona koya , ni sa sucu ko Aisake na luvena , sa cilivi koya e na i ka walu ni siga . Sa qai tama i Jekope ko Aisake , ka tamadra na qase e tinikarua ko Jekope .
“ E ratou a mani vuvutaki Josefa ko iratou na qase ka volitaki koya ki Ijipita . Ia e a sega ni biuti koya na Kalou .
E a vakabulai koya mai na nona veileqa kece sara , ka solia vua na veivakalougatataki kei na vuku e na mata ni Fero , na tui Ijipita . A mani lesi koya na Fero me kovana , me lewai Ijipita kei ira kece tale ga na lewe ni nona matavuvale .
“ E a qai tubu e dua na dausiga kei na leqa levu mai Ijipita taucoko kei Kenani , ka ra a sega ni kunea rawa e dua na kakana ko ira na noda qase .
Ia ni sa rogoca ko Jekope ni tiko na sila mai Ijipita , sa mani talai ira kina na noda qase e na kena i matai ni gauna .
E na kena i karua ni gauna sa qai vakatakilai koya kina ko Josefa vei iratou na tuakana , ka sa qai kilai kina vua na Fero na vuvale i Josefa .
Sa qai talatala ko Josefa me lakovi ko Jekope na tamana kei ira tale ga na nona vuvale taucoko ; era lewe vitusagavulu ka lima kece .
Sa mani lako sobu ki ljipita ko Jekope , ka la'ki mate kina . E a mate ko koya kei ira tale ga na noda qase .
Sa qai kau cake ki na koro ko Sikemi na yagodra ka ra la'ki vakotori e na i bulubulu ka a volia ko Eparaama e na so na tiki ni siliva mai vei ira na luve i Emori mai Sikemi .
“ Ni sa voleka mai na gauna me vakayacori kina na yalayala , ka a bubului kina na Kalou vei Eparaama , sa tubu vakalevu na kedra i wiliwili na noda mai Ijipita ,
ka yacova na gauna e buli kina e dua tale na tui kei ljipita , ka a sega ni kilai Josefa .
E a veidabuitaki ira na noda ko koya , ka vakasaurarataki ira na noda qase me ra biuti ira na nodra gone lalai ki tautuba , me ra kakua kina ni bula .
Sa i koya na gauna oya ka a sucu kina ko Mosese - a gone mata vinaka . A susugi tiko e na vale nei tamana ko koya ka tolu na vula .
Ia ni sa biu ko koya ki tautuba , sa qai kauti koya na luve ni Fero yalewa , ka susuga me luvena .
A vakatavulici Mosese e na nodra kila ka kece ga na kai Ijipita , ka sa yaco me tamata kaukauwa e na vosa kei na cakacaka .
“ Ia ni sa yabaki vasagavulu ko koya sa qai tubu mai e lomana me la'ki sikovi ira mada na wekana , na luve i Isireli .
E a raica e dua vei ira na Isireli ko Mosese ni vakararawataki koya tiko e dua na kai Ijipita . Sa qai la'ki vukei koya ko Mosese ka sauma lesu na veivakararawataki oya ka vakamatea na kai Ijipita .
E nanuma ga ko koya ni ra sa na kila tiko na wekana ni na vakayagataki koya na Kalou me ra sereki kina , ia era a sega ni kila .
E na siga ka tarava , e a raica ni rau veivala tiko e rua na Isireli , ka mani via la'ki vakameautaka na nodrau leqa , ka kaya , ʻ Kemudrau na turaga , oi kemudrau ko drau Isireli vata ga , a cava ko drau qai veivala tiko kina ? ʼ
Sa qai biliraki Mosese tani ko koya ka a mokulaka tiko na wekana , ka kaya , ʻ O cei e sa lesi iko mo i liuliu ka mai vakatau lewa vei keimami ?
Ko via vakamatei au beka me vaka ko a vakamatea na kai Ijipita koya e na noa ? ʼ
Sa qai dro ko Mosese e na vuku ni vosa koya , ka la'ki tiko vulagi voli e na vanua ko Mitiani , ka mani sucu kina e rua na luvena tagane .
“ Ni sa oti e vasagavulu na yabaki , sa qai rairai vei Mosese e dua na agilosi e na vanua lala volekata na Ulunivanua ko Saineai . E rairai vua e na yameyame ni buka e na dua na vunikau .
E a kurabui ko Mosese e na ka e raica , ka mani lako voleka kina me vakaraica vinaka . Ia e a rogo vua na domo ni Turaga ni kaya ,
ʻ Ko i au na nodra Kalou na nomu qase , na Kalou i Eparaama , i Aisake , kei Jekope tale ga . ʼ A sautaninini na yago i Mosese , ka sa rere ni rai kina .
Sa qai kaya vua na Turaga , ʻ Luvata tani na nomu i vava mai na yavamu , ni sa qele tabu na vanua ko sa tu kina .
Au sa raica , au sa raica dina sara , na nodra vakararawataki tiko na noqu tamata era tiko mai Ijipita . Au sa rogoca na nodra vutugu , ka'u sa lako yani oqo me'u vakabulai ira . Lako mai me'u na mai talai iko ki Ijipita . ʼ
“ Ko Mosese oya , ko koya era a besetaka , ka kaya , ʻ Ko cei sa lesi iko mo i liuliu ka mo mai vakataulewa vei keimami ? ʼ sa i koya ga ka a qai talai koya na Kalou me liutaki ira ka vakabulai ira , e na veivuke ni agilosi ka a rairai vua e na vunikau kama .
E a kauti ira tani mai Ijipita ko koya , ni sa cakava oti na veika veivakurabuitaki kei na cakacaka mana e so e na vanua ko Ijipita kei na Wasa Damudamu , kei na vanua lala e na vasagavulu na yabaki .
Sa i Mosese ga oya ka a kaya vei ira na Isireli , ʻ E na vakatubura na Kalou e dua na nomuni parofita , mai vei kemuni ga vakaikemuni , me vakataki au . ʼ
Sa i koya ga ka a tiko kei ira na i vavakoso lewenilotu e na vanua lala vata kei na agilosi ka a vosa vua kei ira na noda qase e na Ulunivanua ko Saineai . Sa i koya tale ga ka ciqoma na i vunau bula me soli vei keda .
“ Era a bese ni muria na nona vosa ko ira na noda qase ; era a biliraki koya tani ka ra gadreva me ra lesu tale ki Ijipita .
Ia era a qai kaya vei Eroni , ʻ Cakava mada e so na noda kalou me ra mai liutaka na noda i lakolako . Ko Mosese oqo , o koya ka a kauti keda tani mai na vanua ko Ijipita , eda sa sega ni kila se cava sa yaco vua . ʼ
Era sa qai cakava e dua na matakau , a i vakatakarakara ni dua na luve ni bulumakau tagane , ka ra sa vakacaboisoro kina . A ra sa qai cakava e dua na kena soqo ni marau me vakalagilagi kina na cakacaka ni ligadra .
Sa qai vakanadakui ira kina na Kalou ka laivi ira me ra so-kalou ki na veikalokalo ni lomalagi , me vaka e a sa volai tu e na nodra i vola na parofita : ʻ Oi kemuni na mataqali i Isireli , na manumanu ko ni a vakamatea me ra i soro e na loma ni vasagavulu na yabaki , e na vanua lala , era a sega ni mai vakacabori vei au .
Ia ko ni a kauta voli ga na vale laca i Moleke , kei na i vakatakarakara i Refani na nomuni kalou kalokalo ; sa i iratou na matakau ko ni a cakava mo ni qarava . O koya gona oya au na vakatalai kemuni tani kina me sivia sara yani na i yalayala kei Papiloni . ʼ
“ O ira na noda qase e a tiko vei ira na valelaca ni Kalou e na loma ni vanua lala . E a caka na vale oya me vaka na ka e a vakarota na Kalou vei Mosese , koya me cakava me vaka na kena i vakatakarakara e a sa vakaraitaki oti vua .
E muri , ni sa dewa mai na valelaca vei ira na noda qase era sa qai kauta tiko mai ni ra sa lako vata mai kei Josua e na nodra sa mai tawana na nodra vanua na veimatanitu ka a sa vakasavi ira na Kalou e na nodra sa toso tiko mai na noda qase . Ia e a mani mai tiko ga e kea me yacova na gauna i Tevita .
E a kune loloma ko Tevita e mata ni Kalou , ka mani kerea me nona i tavi e dua na vale me i tikotiko ni Kalou i Jekope .
Ia na vale koya e a qai tara ko Solomoni . Era Yalo Kaukauwa na Isireli me vakataki ira na Nodra Qase
“ Ia e sega ni tiko ko koya sa Cecere Sara e na veivale sa caka e na liga ; me vaka e kaya na parofita :
ʻ Sa noqu i tikotiko vakatui ko lomalagi , ka sa i tutu ni yavaqu ko vuravura . A mataqali vale vakacava ko ni na tara me noqu , sa kaya na Turaga ? Se na vanua cava me'u na vakacegu kina ?
E sega li ni a cakava na ligaqu na veika kece ga oqori ? ʼ
“ Ni yavu tamata yalo kaukauwa ! Sa duatani na butobuto ni lomamuni kei na didivara ni daligamuni ! Ko ni sa ucui ira vinaka sara ga na nomuni qase , e na nomuni dau vorata na Yalo Tabu !
E a bau dua li vei ira na parofita me ra a sega ni vakacacana ko ira na nomuni qase ? Era a vakamatei ira era a mai tukuna rawa tiko e liu na lako mai nei Koya Na Yalododonu , o koya ko ni a qai mai bukiveretaka ka vakamatea .
Sa i kemuni ka soli vei kemuni na lawa ni Kalou , ka ra a mai solia na agilosi , ia ko ni a qai sega ga ni muria ! ”
Ia ni ra sa rogoca na veika koya na lewe ni Bose sa rarawa vakalevu na yalodra ka ra sa vakasequruqurubati vua e na cudru .
Ia sa sinai tu ko Sitiveni e na Yalo Tabu , ka sa qai rai matua ki lomalagi ka raica na lagilagi ni Kalou ; sa raici Jisu tale ga ni tucake tu e na liga i matau ni Kalou .
Sa qai kaya vei ira ko Sitiveni , “ Au sa raica ni sa tadola na lomalagi ka raica na Luve ni Tamata ni sa tucake tu e na liga i matau ni Kalou ! ”
Era sa qai qoqolou na lewe ni l^ose ka sogota na daligadra e na ligadra . Era sa qai cicivi koya kece yani vakasauri .
Era sa qai viritaki koya ki na taudaku ni koro ka vakaviriki koya e na vatu . E ratou sa qai biuta tu na nodratou i sulu ko iratou na i vakadinadina lasulasu koya vua e dua na cauravou ka yacana ko Saula .
Ia ni ra sa vakaviriki Sitiveni tiko e na vatu sa qai kaci ko koya vua na Turaga , ka kaya , “ Turaga Jisu , ni taura yani na yaloqu ! ”
Sa qai tekiduru sobu ko koya ka kaya e na domo levu , “ Turaga , ni kakua ni cudruvi ira e na vuku ni valavala ca era sa cakava oqo ! ” la ni sa cavuta oti na vosa oya sa qai mai cavuka sara yani na nona i cegu .



E a dodonu vinaka tu vei Saula na vakamatei nei Sitiveni . E a tekivu sara tale ga e na siga koya e dua na veivakacacani levu vei ira na i soqosoqo lewe ni lotu ka ra tiko mai Jerusalemi . Era a mani veiseyaki kece kina na lewe ni lotu ki na loma ni yasana ko Jutia kei Samaria , ka ratou qai vakavo ga na i apositolo .
Era a mani buluti Sitiveni e so na tamata yalodina ka ra sa tagicaki koya vakalevu sara .
A sa vakacacana vakalevu na i soqosoqo lewe ni lotu ko Saula . E a curuma na nodra veivale ka yarataki ira ki tuba , na tagane kei na yalewa , ka biuti ira ki na valeniveivesu .
Era sa qai veilakoyaki voli e na veiyasana ko ira ka veiseyaki , ka vunautaka na i Tukutuku Vinaka .
Sa mani lako sobu ko Filipi ki na koro ko Samaria , ka vunautaki Karisito kina vei ira na lewena .
Era sa vakarogoca vakavinaka sara na lewe vuqa na ka e tukuna vei ira ko Filipi , ka sa ra raica na cakacaka mana e so e cakava .
A ra sa vakasavi tani e lewe levu na yalo velavela , ka ra sa lako tani mai vei ira na tamata e na qoqolou ; a ra sa vakabulai tale ga e lewe vuqa ka tauvi paralasi tu kei na lokiloki .
A sa levu na marau e na koro koya .
E tiko e na koro koya e dua na tamata , a yacana ko Saimoni . E tamata daucakaisausau , ka dau vakurabuitaki ira vakalevu na lewe i Samaria e na veika mana e cakava . Sa dau tukutukuni koya voli me sa bau dua toka na ka ko koya .
A ra sa vakarogoci koya kece na tamata , ko ira na lewe ni vanua wale kei ira na turaga , ka ra kaya , “ Na tamata oqo , sa i koya sara ga na kaukauwa ni Kalou ka dau kilai tu me Kaukauwa Vakadomobula ! ”
Era vakarogoci koya tiko vakakoya baleta ni sa dede na nona dau vakurabuitaki ira tiko e na nona caka mana .
la ni ra sa vakadinata na i tukutuku vinaka sa vunautaka ko Filipi me baleta na Matanitu ni Kalou , kei na Yaca i Jisu Karisito , era sa mani papitaisotaki kece sara , na tagane kei na yalewa .
A mani yaco tale ga me vakabauta ko Saimoni ; ia ni sa papitaisotaki oti sa qai dau tiko vata voli ga kei Filipi . Sa kurabui vakalevu ko koya ni sa vakaraica tiko na cakacaka veivakurabuitaki e so kei na veicakacaka mana lelevu e so sa vakayacora ko Filipi .
Ia ni ratou sa rogoca ko iratou na i apositolo ka tiko mai Jerusalemi ni ra sa vakabauta na kai Samaria na vosa ni Kalou , e ratou sa qai talai Pita kei Joni vei ira .
Ia ni rau sa yaco yani e rau sa masulaki ira na vakabauta me soli vei ira na Yalo Tabu ,
ka ni sa bera tiko ni sobuta e dua vei ira ko koya e na gauna koya . Era a sa papitaisotaki wale ga e na yaca ni Turaga ko Jisu .
E rau sa qai tabaki ira e na ligadrau ka sa mani curumi ira sara na Yalo Tabu .
Ia ni sa raica ko Saimoni ni sa soli na Yalo Tabu e na veitabaki ni ligadrau na i apositolo , sa qai via soli i lavo vei rau ,
ka kaya , “ Drau solia tale mada ga mai vei au na kaukauwa oqori , me curu tale ga kina na Yalo Tabu vei ira yadua au na tabaka e na ligaqu . ”
Sa qai kaya vua ko Pita , “ Mo drau rusa vata kei na nomu i lavo ! Ko nanuma beka ni ko na rawa ni volia na i solisoli ni Kalou e na i lavo ?
E sega ni dua na nomu i tavi se i votavota e na cakacaka oqo , ka ni sega tiko ni dodonu vua na Kalou na lomamu .
O koya gona , mo veivutunitaka mada na nomu i valavala ca oqo , ka masuta na Turaga , kevaka e rawa , me vosota na nanuma ni lomamu .
Ni'u sa kunea rawa ni ko sa sinai tu e na yalo ca ka sa vesuki iko tu na i valavala ca . ”
Sa qai sauma ko Saimoni ka kaya , “ Drau masulaki au mada vua na Turaga , me kakua kina ni yacovi au e dua na ka ko drau kaya tiko oqo . ”
Ia ni rau sa tukuna ka vunautaka oti na vosa ni Turaga , e rau sa qai lesu tale ki Jerusalemi , ka rau a vunautaka na i Tukutuku Vinaka e na vuqa na koro kei Samaria e na nodrau i lakolako lesu .
E a vosa vei Filipi e dua na agilosi ni Turaga , ka kaya , “ Tu cake , ka lako vaka ki na ceva e na sala ka lako sobu mai Jerusalemi ki Kesa ” ( Sa sega ni dau vakayagataki tu na sala oya e daidai . )
A mani cavutu ko Filipi ka lako , ka rau mani sota sara kei na dua na kai Iciopea . E dua ko koya na matanivanua , ka vakailesilesi levu i Kadasi na nodra ranadi na kai Iciopea , ka nona dauniyau tale ga . E a lako ki Jerusalemi ko koya me la'ki so-kalou kina ,
ka sa lesu tale tiko ka wilika tiko na i vola i Aisea na parofita e na qiqi ka vodo tiko kina .
Sa qai kaya vei Filipi na Yalo Tabu , “ Toro yani ki na qiqi mo drau la'ki sala vata tiko . ”
Sa mani cici ko Filipi , ka rogoca sara ni wilika tiko ko koya na i vola i Aisea na parofita . Sa mani tarogi koya ko Filipi ka kaya , “ Ko ni kila beka na ka ko ni wilika tiko ? ”
Sa qai sauma ko koya , ka kaya , “ E na rawa vaka cava vei au me'u kila kevaka e na sega ni dua e tuberi au kina ? ” Oti koya sa qai kerei Filipi me kaba cake yani me rau la'ki dabe vata .
Oqo na wase ni Vola Tabu e a wilika tiko na turaga ni Iciopea koya : “ Me vaka na sipi sa tuberi me la'ki vakamatei , ka vaka na lami sa galu e na mata i koya sa kotiva na vutina , sa vaka kina ko koya , ni sa sega ni tauca e dua na vosa .
Sa vakamaduataki , ka sega ni tau vakadodonu vua na lewa . Ko cei e na bau tukuni ira na nona kawa ? Ni sa kau tani mai vuravura na nona bula . ”
Sa qai vosa vei Filipi na matanivanua , ka kaya , “ Tukuna mada vei au , e tukuni cei tiko na parofita e na tikina oqo , ko koya ga , se dua tale ? ”
Sa qai vosa ko Filipi , ka vakatekivu mai na tiki ni Vola Tabu koya , me vunautaki Jisu vua .
Ia ni rau sa lako tiko , e rau sa yaco sara yani ki na dua na wai . A sa kaya sara na matanivanua vei Filipi , “ Raica , sa tu oqo na wai . Na cava e sega kina ni rawa me'u papitaisotaki ? ^
Sa qai kaya vua ko Filipi , “ Sa rawa ni ko papitaiso kevaka ko sa vakabauta e na lomamu taucoko ” Sa qai sauma na matanivanua ka kaya , “ Au sa vakabauta ni sa Luve ni Kalou ko Jisu Karisito ! ”
Sa qai vakarota sara ko koya me tu mada vakadua na qiqi , ka rau sa mai sobu ruarua sara yani ki wai , ko Filipi kei na matanivanua , ka sa papitaisotaki koya ko Filipi .
Ia ni rau sa cabe cake mai wai sa kauti Filipi tani sara na Yalo ni Turaga , ka sa sega ni raici koya tale na matanivanua ; ka sa mai lako yani ko koya e na marau .
Sa qai la'ki kune sara tale ko Filipi e na koro ko Asota ; a gole tiko ki Sisaria . E a lakova na veikoro kece e kea ka vunautaka kina na i Tukutuku Vinaka .
Ia e a sega ni cegu ko Saula e na nona tauca tiko ga na vosa ni via veivakararawataki kei na veivakamatei vei ira na tisaipeli ni Turaga . E a mani lako vua na Bete Levu ,
ka la'ki kerea kina e so na i vola ki na soqo vaka lotu mai na koro ko Tamasiko , me rawa ni kauti ira kina vakavesu ki Jerusalemi na tamata ka ra dau muria tiko na Sala ni Turaga , se ra tagane se ra yalewa . oya kevaka e mani kunea kina e so .
Ia ni sa volekati Tamasiko yani , sa qai cila vakavolivoliti koya vakasauri e dua na rarama mai lomalagi .
A sa bale sara ki na qele , ka sa rogoca sara e dua na domo ni kaya vua , “ I Saula ! I Saula ! A cava ko vakacacani au tiko kina ? ”
Sa qai kaya ko Saula , “ ' O cei ʻ o kemuni , Turaga ? ” Sa qai kaya mai na domo koya , “ ' Oi au ko Jisu , o koya ko sa vakacacana tiko !
Ia tu cake , lako yani ki na koro ; ka na qai tukuni kina vei iko na ka e dodonu mo cakava . ”
E ratou a tu vakadua ko iratou ka lako vata tiko kei Saula , ka sega ni cavuta rawa e dua na vosa . E ratou rogoca na domo , ia e ratou a sega ga ni raica e dua .
Sa qai tucake mai e na qele ko Saula , ia ni sa via rai na matana , sa sega ni raica rawa e dua na ka . E ratou sa qai tubera na ligana ka kauta ki Tamasiko .
E a mani sega tu ni rai ko Saula ka tolu na siga ; ka sega tale ga ni bau kana se gunu e na gauna koya .
E tiko mai Tamasiko e dua na tisaipeli , ka yacana ko Ananaiasa . E a vosa vua na Turaga e na dua na raivotu ka kaya , “ Ananaiasa ! ” A sauma ko koya , ka kaya , “ ' Oi au oqo , Turaga . ”
Sa qai kaya vua na Turaga , “ Tu cake , lako mada ki na gaunisala ka vakatokai ko Dodonu . La'ki taroga e na vale nei Jutasa e dua na kai Tarisu , a yacana ko Saula . E masu tiko e na gauna oqo ko koya ,
ka sa raica oti tiko e na dua na raivotu e dua na tamata , ka yacana ko Ananaiasa , ni lako yani vua ko tabaki koya e na ligana me rai rawa tale kina ”
Ia sa qai sauma ko Ananaiasa , ka kaya , “ Kemuni na Turaga , au sa rogoca mai vei ira e lewe vuqa na levu ni ka ca sa cakava oti na tamata oqo vei ira na nomuni tamata yalo savasava mai Jerusalemi .
Ia sa lako mai ki Tamasiko ko koya e na nodra lewa na bete levu me mai vesuki ira kece ga era sa masuta tiko na yacamuni . ”
Ia sa qai kaya ga vua na Turaga , “ Mo lako ga , ni'u sa digitaki koya oti me qaravi au , me na kauta na yacaqu vei ira na kai veimatanitu tani , kei ira na tui , kei ira tale ga na luve i Isireli .
Au na qai vakatakila vua na levu ni ka e na sota kaya e na vukuqu . ”
Sa mani lako ko Ananaiasa , ka curu ki na vale ka tiko kina ko Saula . Sa tabaki koya e na ligana , ka kaya , “ Na wekaqu Saula , sa talai au mai na Turaga , ko Jisu o koya ka a rairai vei iko e na sala ko a lako mai kina , mo sa mai rai rawa tale , ka mo vakasinaiti tale ga e na Yalo Tabu . ”
Sa qai lutu vakasauri mai matana e dua na ka e vaka na vari ni ika , ka sa rai rawa ; sa qai tu cake ka papitaisotaki .
Ia ni sa kana oti ko Saula , sa qai kaukauwa tale mai . Sa mani mai tiko voli yani ko koya kei ira na tisaipeli mai Tamasiko ka vica na siga .
A sa vunautaka sara e na nodra veivalenilotu na lotu vaka-Jiu ni sa Luve ni Kalou ko Jisu .
Era sa kurabui kece ga ko ira era rogoci koya , ka kaya , “ E sega li ni ʻ o la 'qo ka a dau vakacacani ira era dau masuta na yaca i Jisu mai Jerusalemi ? Ka sega li ni naki sara ga ni nona lako mai ki ke me mai kauti ira vakavesu ko ira oqo vei ira na bete levu ? ”
Ia sa tubu cake tiko ga mai na kaukauwa i Saula , ka ra sa veilecayaki kina na Jiu era tiko e Tamasiko , ka sega ni dua e saqata rawa na nona vakadinadinataka tiko ni sa Karisito dina sara ga ko Jisu .
Ni sa toso tiko na gauna , era sa qai bosea na Jiu me ra sa vakamatei Saula ,
ia e a mani qai kila ko koya na nodra bukivere . Era a yadrava na veimatamata ni koro e na siga kei na bogi , me ra vakamatei koya kina .
Ia era sa qai kauti koya na tisaipeli e na bogi , ka tukuci koya sobu e na dua na sova e na daku ni bai .
Ni sa yaco ko Saula ki Jerusalemi , sa tovolea sara me la'ki curu vei ira na tisaipeli . Ia era sega ni vakabauta ni sa tisaipeli ko koya , ka ra sa rerevaki koya kece .
Sa qai lako ko Panapasa ka kauti koya vei iratou na i apositolo , ka la'ki vakamacalataki koya vei iratou . E a vakamacalataka na nona a raica na Turaga e na gaunisala , na nona a vosa na Turaga vua , kei na nona a vunau vakadoudou mai Tamasiko e na yaca i Jisu .
Sa mani tiko ko Saula ka lako vata voli kei ira mai Jerusalemi
ka vunau voli vakadoudou e na yaca ni Turaga . E a veivosaki tale ga ka veileti kei ira na Jiu vosa Vakirisi , ka ra a tovolea me ra vakamatei koya .
Ni ra sa kila na ka koya ko ira na vakabauta era sa qai kauti koya sobu ki na koro ko Sisaria ka vakatala sara ki na koro ko Tarisu .
Sa mani mai mudu toka mada e kea na nodra vakacacani na i soqosoqo lewe ni lotu taucoko mai Jutia kei Kalili kei Samaria . A ra sa vakaukauwataki e na veivuke ni Yalo Tabu , ka sa tubu cake tiko ga na kedra i wiliwili , ni ra sa qarava tiko na Turaga e na vakarokoroko .
E a lakova na veiyasana kece ga ko Pita , ka a lako sobu tale ga e na dua na gauna vei ira na tamata ni Kalou era tiko mai na koro ko Lita .
E kea e a kunea kina e dua na tamata ka yacana ko Inia , ka sa yabaki walu na nona davo ni a tauvi koya tu na paralasi .
Sa qai kaya vua ko Pita , “ Inia , sa vakabulai iko ko Jisu Karisito . Tu cake , ka viviga na nomu i davodavo ” A tu cake sara e na gauna ga koya ko koya .
Era sa qai raici koya ko ira kece ga era tiko mai Lita kei na koro ko Saroni , ka ra sa vuki vua na Turaga .
E a tiko mai na koro ko Jopa e dua na yalewa vakabauta . A yacana ko Tavaita , a kena vosa Vakirisi ko Tokasa ( ka kena i balebale , ʻ e dua na dia . ʼ ) Sa dau vakaogai koya e na veicakacaka vinaka kece ga kei na noua dau vukei ira na vakaloloma .
E a tauvi koya e dua na mate e na gauna koya ka mani mate sara . Era sa qai vakasilima na yagona ka la'ki vakotora e na dua na i taba vale e cake .
E sega soti ni yawa ko Jopa mai Lita . Ia ni ra sa rogoca na tisaipeli ni tiko kina ko Pita , era sa mani vakatala vua e rua na tamata me rau la'ki kerea me lako mada yani vakatotolo vei ira .
A cavu tu sara ko Pita ka lako vei ira . Ia ni sa yaco yani era sa kauti koya sara ki na i taba vale e cake . Era wavokiti koya na yada kece , ka ra tagi ka vakaraitaka vua na kote leleka kei na i sulu e so ka a cula ko Tokasa ni a sa bula ka tiko vata kei ira .
Sa qai vakatalai ira kece ki tautuba ko Pita , ka mai tekiduru yani me masu . Sa qai goleva na yago ka kaya , “ Tavaita , tu cake ! ” Sa mai rai sara na matana . Ia ni sa raici Pita , sa duri cake sara .
Sa dodoka sara vua na ligana ko Pita ka tuberi koya cake . Sa qai kacivi ira kece yani na vakabauta , kei ira na yada ko Pita , ka vakaraitaki koya vei ira ni sa bula tale .
Sa mani tetevi Jopa taucoko na kena i tukutuku , ka ra sa lewe vuqa era vakabauta kina na Turaga .
E a mani tiko voli mai Jopa ko Pita kei Saimoni , na daucaka kulinimanumanu e na dua toka na gauna balavu .

E a tiko mai Sisaria e dua na tamata , ka yacana ko Konilio . O koya e dua na kavetani ni mataivalu e vakatokai na “ Mataivalu ni Itali . ”
E tamata dau lotu ko koya ka dau doka na Kalou ; ko koya kei iratou kece na nona lewenivale . E dau soli ka ni loloma vakalevu vei ira na Jiu vakaloloma ka dau sega ni cegu e na masumasu vua na Kalou .
E na dua na yakavi siga , ni rauta na tolu na kaloko , e a raica kina ko koya e dua na raivotu . E curu yani e dua na agilosi ni Kalou ka kaya vua , “ Konilio ! ”
A mai vakaraici koya matua tu yani ko Konilio e na taqaya , ka kaya , “ Sa vaka evei , Turaga ? ” Sa qai kaya vua ko koya , “ Sa yaco cake mai vua na Kalou na nomu masu kei na nomu dau solisoli , ka sa nanumi iko kina ko koya .
Ia raica , mo tala mada e so na tamata ki Jopa me ra lakova e dua na tamata ka yacana ko Saimoni ; a yacana tale ka dua ko Pita .
E tiko oqo ko koya vei Saimoni na daucaka kulinimanumanu ; ka tiko na nona vale e matasawa ”
Sa lako tale na agilosi ka sa qai kacivi rau e lewe rua vei ira na nona tamata ko Konilio vata kei na dua na sotia daulotu mai vei ira na sotia ka ra dau qaravi koya .
Ia ni sa talanoataka oti vei iratou na ka kece ga ka a yaco , sa qai talai iratou ki Jopa .
E na siga ka tarava , rauta na siga levu tutu , ni ratou sa lako tiko ga e sala ko iratou koya ka ratou sa volekata tiko yani ki na koro , e a cabe cake ki na dela ni vale ko Pita me la'ki masu kina .
Sa tuburi koya na via kana ka garova me kania e dua na ka . Ia ni sa vakarautaki tiko na kakana , sa qai raica ko koya e dua na raivotu .
E a raica ni sa tadola na lomalagi , ka sa lako sobu tiko mai e dua na ka me vaka e dua na i tutuvi levu , ka tukuci sobu mai ki vuravura e na tutuna vava .
E tu e na i tutuvi koya na veimataqali manumanu yava i va kece ga , kei na veimataqali manumanu dau qasi ni vanua , kei na manumanu vuka .
Sa qai rogo mai e dua na vosa , ka kaya , “ Tu cake , Pita ; vakamatea ka kania ! ”
Sa qai kaya ko Pita , “ Me kua sara , Turaga , ni'u sa sega vakadua ni bau kania e dua na ka tawa savasava . ”
Sa qai rogo tale mai vakarua vua na vosa , ka kaya , “ Na ka sa vakasavasavataka na Kalou mo kakua ni okata me tawa savasava ! ”
E a caka vakatolu na ka koya , ka sa qai kau tale ki lomalagi .
Ia ni sa vakasamataka tiko ga ko Pita se cava na i balebale ni raivotu oya , e ratou sa kunea rawa sara na vale i Saimoni e na nodratou vakatataro ko iratou ka a talai mai vei Konilio , ka ratou sa tu sara ga e na matamata ni vale e na gauna koya .
E ratou sa qai kaci ka taroga se tiko kina e dua na vulagi ka yacana ko Saimoni Pita se sega .
Ia e a sa vakananuma tiko ga na raivotu ko Pita . Sa qai kaya vua na Yalo Tabu , “ Raica , e ratou sa tiko oqo e lewe tolu ka ratou vakasaqarai iko tiko mai .
Tu cake ka lako sobu , ka kakua ni lomalomarua , ni sala vata kei iratou ; au a talai iratou mai . ”
Sa mai lako sobu sara yani ko Pita ka kaya vei iratou , “ ' Oi au na tamata ko dou vakasaqara tiko . A cava na i naki ni nomudou lako mai ? ”
E ratou sa qai kaya , “ E talai keitou tiko mai na Turaganivalu ko Konilio . E tamata dodonu ka dau rerevaka na Kalou ko koya ka vinaka na kena i rogorogo vei ira na Jiu kece ga . E a tukuna vua e dua na agilosi yalo savasava mo ni mai lakovi mo ni lako yani ki na nona vale me rogoca kina na ka ko ni na kaya . ”
Sa qai kacivi iratou ki vale ko Pita , ka ratou a mani moce kina . E na siga ka tarava sa qai lako vata kei iratou ko koya , ka ra sala vata kei iratou e so na lewe ni lotu mai Jopa .
A yaco yani ko Pita ki Sisaria e na siga ka tarava , ka sa namaki koya toka mai kina ko Konilio , kei ira na wekana dina kei ira na nona i tokani voleka ka a sa sureti ira tu .
Ni sa curu yani ko Pita , sa tavaki koya sara mai ko Konilio , sa cuva sobu ki yavana ka vakarokoroko vua .
Ia e a vakaduri koya cake ko Pita ka kaya vua , “ Tu cake , au tamata tale ga oi au ! ”
E a vosa tiko ga vei Konilio ko Pita ni rau sa curu tiko ki vale . Ia ni rau sa yaco yani ki loma sa raica ni ra sa lewe vuqa e ra soqoni tiko kina .
Sa qai kaya vei ira ko koya , “ Ko ni sa kila vinaka sara ni tabu vua na Jiu me veitokani se lako vua e dua na kai matanitu tani . Ia sa vakaraitaka vakamacala sara vei au na Kalou me'u kakua ni okata e dua me dukadukali se me tawa savasava .
Oya ga na vuna au a sega tale kina ni lomalomarua ni'u sa lakovi yani . Ia oqo au via taroga ga se cava na vuna ko a talatala yani kina me'u la'ki lako mai ”
Sa qai kaya ko Konilio , “ E na va na siga sa oti , e na gauna vata tiko ga oqo , ni'u a masu tiko e ke , e na noqu vale , e na tolu na kaloko e na yakavi , au qai kidacala sa tu e mataqu e dua na tamata ka sa ramase na nona i sulu .
E a kaya vei au ko koya , ʻ I Konilio , sa rogoci na nomu masu ka sa nanumi na nomu cakacaka loloma e na mata ni Kalou .
Mo talatala mada ki Jopa , me lakovi e dua na tamata na yacana ko Saimoni Pita . E tiko ko koya e na vale i Saimoni na daucaka kuli ni manumanu , ka tiko na vale koya e matasawa . ʼ
Sa i koya au sa talatala sara yani kina vei kemuni , ka sa vinaka sara ga na nomuni lako mai . Keimami tiko kece sara ga kina oqo e na mata ni Kalou me keimami rogoca na veika kece sa vakarota vei kemuni na Turaga mo ni mai tukuna . ”
Sa qai vosa ko Pita , ka kaya , “ Au sa qai kila dina sara oqo ni sega ni dau vakaduiduitaka na tamata na Kalou .
Ia sa dau vinakati ira kece ga era dau vakarokorokotaki koya ka dau cakava na ka e dodonu , veitalia ga se mataqali kawa tamata cava era lewena .
Sa I koya oqori na i tukutuku ka a tukuna vei ira na Isireli ko koya , ka vunautaki kina na i tukutuku ni veivinakati e na vuku i Jisu Karisito , o koya na nodra Turaga na tamata kece ga .
Ko ni sa kila na ka levu ka a yaco e na vanua ko Isireli , ka tekivu mai Kalili ni sa oti na papitaiso ka a vunautaka ko Joni .
Ko ni sa kila ni sa lumuti Jisu na kai Nasareci na Kalou e na Yalo Tabu kei na kaukauwa . Ko ni sa kila na nona dau lako voli ka dau caka vinaka , kei na nona dau vakabulai ira kece ga e vakalolomataki ira tu na tevoro . Ko ni kila tale ga ni a cakava na veika kece ga koya ko koya ni sa tiko vata kei koya na Kalou .
Keitou sa i vakadinadina ni veika kece ga ka a cakava ko koya e na nodra vanua na Jiu kei Jerusalemi tale ga . Era a qai vakamatei koya e na nodra vakarubeci koya e na kau .
Ia e a qai vakaturi koya cake tale na Kalou e na i katolu ni siga , ka me vakatakilai koya votu kina .
E a sega ni vakatakilai koya na Kalou vei ira na tamata kece ga , ia vei ira ga na i vakadinadina ka a sa digitaka tu mai liu na Kalou , io oya vei keitou ko i keitou ka a kana ka gunu vata kaya ni sa tucake tale mai na mate .
A sa vakaroti keitou ko koya me keitou vunautaka vei ira na tamata ka vakadinadinataka ni sa i koya ga sa lesia tu na Kalou me na turaganilewa vei ira na bula kei ira na mate .
Sa i koya oqo ka ra a dau tukuna tiko ko ira kece ga na parofita , ni na bokoci e na vuku ni yacana na nodra i valavala ca na tamata kece ga era na vakabauti koya . ”
Ia ni sa vosa tiko ga ko Pita , sa sobuti ira kece ga era vakarorogo tiko na Yalo Tabu .
E ratou sa kurabui na Jiu vakabauta ka ratou a lako vata yani kei Pita mai Jopa ni sa sovaraka tale ga na Kalou na nona i solisoli , koya na Yalo Tabu , vei ira na kai veimatanitu tani .
Ia ni ratou sa rogoca na nodra vosataka na veivosa tani e so kei na nodra vakacaucautaka na Kalou , sa qai kaya ko Pita ,
“ Ko ira oqo e sa tiko tale ga vei ira na Yalo Tabu me vakataki keda . E dua li e rawa ni bureitaka na wai ka tarova me ra kakua ni papitaisotaki ? ”
Sa qai vakarota ko Pita me ra papitaisotaki e na yaca i Jisu Karisito . Oti koya era sa qai kerei koya me tiko mada ka siga vica tiko kei ira .

Era sa mani rogoca na i apositolo kei ira na vakabauta mai Jutia ni ra sa vakabauta tale ga na vosa ni Kalou ko ira na kai veimatanitu tani .
Ia ni sa yaco cake yani ki Jerusalemi ko Pita , era a qai vakalewai koya ko ira na i lala vakabauta ka ra vinakata me ra cilivi tale ga na lewe ni veimatanitu tani ni ra sa vakabauta .
E ra kaya vua , “ O a la'ki curu e na nodra vale na tawa cili , ka la'ki kana vata sara kei ira ! ”
Sa qai vakamacalataka sara vakavinaka vei ira ko Pita , ka kaya ,
“ Au a tiko mai na koro ko Jopa , ka'u masu tiko . Au a qai raica e dua na raivotu . A lako sobu mai e dua na ka e vaka na i tutuvi levu , e tukuci sobu mai lomalagi e na tutuna vava , ka yacovi au sara mai .
Au mani vakaraica matua ka'u vakasamataka . Au raica kina na manumanu yava i va ni vanua , na manumanu kila , na manumanu dau qasi , kei na manumanu vuka ni macawa .
Au qai rogoca tale ga e dua na domo ni kaya mai vei au , ʻ Tucake , Pita , vakamatea ka kania ! '
Au sa qai kaya , ʻ Me kua sara , Turaga , ni sa sega ni bau curu vakadua ki gusuqu e dua na ka tabu se tawa savasava . ʼ
Sa qai vosa tale mai vei au na domo mai lomalagi , ka kaya , ʻ Mo kakua ni vakatoka me tawa savasava na ka sa vakasavasavataka na Kalou !
E a caka vakatolu na ka oya , ka sa qai kau kece tale ki lomalagi .
E ratou sa mani yaco sara yani e lewe tolu na tamata e na vale au tiko kina . E ratou a talai yani ki vei au mai Sisaria .
E a qai kaya vei au na Yalo Tabu me'u lako vata kei iratou , me kakua ni'u lomalomarua tale . E ratou a sala vata kei au e lewe ono vei ira na vakabauta ka keitou la'ki curu sara ki na vale ni tamata koya .
Sa qai tukuna vei keitou ko koya na nona a raica na agilosi e na nona vale ni wavu tu , ka kaya vua , ʻ Mo talatala ki Jopa , me lakovi e dua na tamata ka yacana ko Saimoni Pita ,
ka na tukuna vei iko ko koya na vosa ko na bula kina , kei ira kece tale ga na nomu lewe ni vale . ʼ
Ni sa tekivu me'u vosa , sa sobuti ira sara na Yalo Tabu me vaka ga ka a yaco vei keda e na kena i vakatekivu .
Au sa qai nanuma na vosa ni Turaga , e na nona a kaya , ʻ E a papitaisotaki kemudou ko Joni e na wai , ia dou na papitaisotaki e na Yalo Tabu . ʼ
Ia kevaka sa solia vei ira na Kalou na i solisoli vata ga ka a solia vei keda e na noda sa vakabauta na Turaga ko Jisu Karisito , ko cei ko i au me'u via tarova na Kalou ? ”
Ia ni ra sa rogoca oya , era sa galu ga , ka vakatekivu me ra vakalagilagia na Kalou , ka kaya , “ Sa solia tale bagi ga na Kalou vei ira na kai veimatanitu tani na gauna oqo me ra veivutuni ka bula kina . ”
E so vei ira na vakabauta era a veiseyaki e na veivakacacani ka tubu e na vuku i Sitiveni era a yaco sara vaka ki na yasana ko Finisia , na yanuyanu ko Saipurusi kei na koro ko Anitioki . Era a vunautaka voli na i tukutuku vinaka vei ira ga na Jiu , ka sega ni ra tukuna vei ira na veimatanitu tani .
Ia e so vei ira na vakabauta era kai Saipurusi ka so e kai Kirini . Era a lako ko ira oya ki Anitioki ka vosa tale ga vei ira na kai veimatanitu tani , ka vunautaka kina na Turaga ko Jisu .
A sa tiko vata kei ira na kaukauwa ni Turaga , ka ra sa lewe vuqa era vakabauta ka saumaki vua na Turaga .
Sa mani yaco na kena i tukutuku vei ira na i soqosoqo lewe ni lotu mai Jerusalemi , ka ra mani talai Panapasa me lako me yaco sara ki Anitioki .
Ia ni sa yaco yani ka sa raica na levu ni veivakalougatataki ni Kalou vei ira na tamata , sa marau sara , ka sa vakauqeti ira me ra kabita matua na Turaga e na yalodra taucoko .
A sa dua na tamata vinaka ko Panapasa , ka sinai e na Yalo Tabu kei na vakabauta . A ra sa lewe vuqa na tamata era sa vuki vua na Turaga .
Oti koya sa qai lako ko Panapasa ki na koro ko Tarisu me la'ki vakasaqarai Saula kina .
Ia ni sa kunei koya , sa qai kauti koya ki Anitioki . E na dua na yabaki taucoko e rau a dau soqoni vata kina kei ira na i soqosoqo lewe ni lotu , ka rau vakatavulici ira e lewe vuqa . Mai Anitioki era a vakatokai taumada kina na tisaipeli me ra lotu va-Karisito .
E na gauna vata oya era a lako sobu kina ki Anitioki e so na parofita mai Jerusalemi .
A qai tu cake e dua vei ira , a yacana ko Akapo , ka tukuna e na kaukauwa ni Yalo Tabu ni na yaco e dua na dausiga levu e na vuravura raraba . ( E a mani yaco na ka oya e na gauna e tui tiko kina ko Kolotiu . )
Era sa mani lewa vata ko ira na tisaipeli , me ra vakauta , me vaka na ka era dui rawata , na nodra veivuke vei ira na vakabauta mai Jutia .
Era sa qai cakava vaka kina , ka ra solia na i lavo vei rau ko Panapasa kei Saula me rau kauta vei ira na qase ni lotu mai kea .
E na gauna ka tukuni tiko oqo e a qai tekivu kina me vakacacana e so na lewe ni lotu ko Eroti .
E a vakamatei Jemesa na tuaka i Joni e na i seleiwau .
Ia ni sa raica ni ra vinakata na Jiu na ka koya , sa qai vesuki Pita tale ga . ( E donuya tiko ʻ o ya na gauna ni Solevu ni Madrai Sega ni Vakaleveni . )
Ni ra sa vesuki koya , e ra sa qai biuti koya ki na valeniveivesu , ka soli koya ki vei ira e va na matayadra , lewe i yava na sotia , me ra yadravi koya . A nakita ko Eroti me qai la'ki veilewaitaki koya e na matana levu ni sa oti na Solevu ni Lakosivia .
Ia sa mani biu ko Pita ki na valeniveivesu , ia ko ira na i soqosoqo lewe ni lotu era a sega ni cegu na masulaki koya vagumatua tiko vua na Kalou .
E na bogi me kena mataka cake me sa kauti Pita kina ko Eroti vei ira na lewenivanua , e a moce koto ko Pita e na kedrau maliwa e rua na sotia . E a vesu tu ko koya e na rua na sinucodo ka ra yadra tale tiko ga eso e na matamata ni valeniveivesu .
Sa qai tu vakasauri e tikina e dua na agilosi ni Turaga , ka sa cila e dua na rarama e na loma ni valeniveivesu . Sa qai tavia na agilosi na taba i Pita ka vakaduria cake , ka kaya , “ Tu cake ! Vakatotolo ! ” A sa lutu sara vakasauri mai ligana na sinucodo .
Sa qai kaya vua na agilosi , “ Vakadreta na i vau ni tolomu , ka daramaka na nomu i vava . ” A sa cakava vaka kina ko koya . Sa qai kaya vua na agilosi , “ Dara na nomu kote balavu , ka muri au mai . ”
Sa mai curu yani ki tautuba ko Pita ka muri koya , ka sega ni kila sara tiko se sa ka dina na ka e cakava tiko oya na agilosi se sega . E nanuma tiko ga ni raica tiko e dua na raivotu .
E rau sa siviti iratou sara na i matai ni matayadra , kei na kena i karua . E rau sa mani yaco sara yani ki na matamata kaukamea ka gole ki na koro . E a tadola vaka i koya ga vei rau na matamata , ka rau sa curu sara yani ki tautuba . E rau a lakova sara yani e dua na gaunisala , ka sa qai la'ki laivi koya kina vakasauri na agilosi .
la ni sa vakilai koya tale ko Pita , sa qai kaya , “ Au sa qai kila kina sara ga oqo ni a tala mai na nona agilosi na Turaga , ka sa vakabulai au mai na liga i Eroti kei na nodra i naki kece tale ga na Jiu . ”
la ni sa vakasamataka na veika kece oya ko Pita , sa qai lako ki na vale nei Meri , na tina i Joni Marika , na vanua era soqoni ka masu vata tiko kina e lewe vuqa .
Ia ni sa tukituki tiko ko Pita e na katuba ni curucuru ki na vale koya , sa lako sara yani ko Rota , e dua na goneyalewa veiqaravi me la'ki rogoca .
A sa kila sara ko koya na domo i Pita . Ia e na levu ni nona marau e a sega mada ni dolava na katuba sa cici mada ga ki loma ka la'ki tukuna vei ira ni sa tu e tuba ko Pita .
Era sa qai kaya vua , “ Ko sa lialia ? ” Ia e a dre matua tiko ga ko koya ni sa tiko e kea ko Pita . Era sa qai kaya tale , “ Oqori na nona agilosi ! ”
Ia e a tukituki tiko ga ko Pita . Ia ni ra sa dolava na katuba , era sa raici koya , sa dua tani na levu ni nodra kurabui .
Sa qai vakatabataba vei ira ko koya me ra tiko lo , ka sa tukuna vei ira na nona a kauti koya tani mai na Turaga mai valeniveivesu . Sa qai kaya tale ga , “ Ni qai la'ki tukuna na ka oqo vei Jemesa kei ira na kena vo ni vakabauta . ” Sa qai lako ko koya ki na dua tani tale na vanua .
Ia ni sa kida na mataka , sa ka levu na nodra kidroa na sotia -a cava beka e sa yaco vei Pita ?
A sa vakarota ko Eroti me ra vakasaqarai koya , ia ni ra sa sega ni kunea , sa qai vaqaqai ira na yadra ka vakarota me ra vakamatei . Oti koya sa qai biuti Jutia ko Eroti ka la'ki tiko vakalailai mai Sisaria .
Ia e a cudruvi ira vakalevu na lewe ni koro e rua ko Taia kei Saitoni ko Eroti . Era sa mani lako vata me ra la'ki raici koya . E ra a tekivu mada vei Pilasito , na matanivanua e vale nei Eroti . Ni ra sa rawai koya oti era sa qai la'ki soro vei Eroti ka kerei koya me ra kakua ni cudruvi , ka ni dau kau tiko mai na kedra kakana mai na nona vanua na tui .
Ia e na siga sa lokuci tu sa qai daramaka ko Eroti na nona i sulu vakatui , ka la'ki dabe e na nona i tikotiko vakaturaga , ka tauca e dua na nona vosa vei ira .
Era sa qai qolou vata yani na tamata , ka kaya , “ Sa domo ga ni Kalou oqo , sega ni domo ni tamata ! ”
Sa qai samuti Eroti vakasauri e dua na agilosi ni Turaga ka ni a sega ni vakarokorokotaka na Kalou ko koya . A sa kanilaka na yagona na baca ka mani mate sara kina .
Ia sa tubu ka tete tiko ga na vosa ni Kalou .
E rau sa qai lesu tale ki Jerusalemi ko Panapasa kei Saula , ni rau sa vakayacora oti na nodrau i tavi , ka rau sa kauti Joni Marika tale tiko ga .
Era tiko vei ira na i soqosoqo lewe ni lotu mai Anitioki e so na parofita kei na so na qasenivuli : ko Panapasa , ko Simione ( ka vakatokai Na Driloa ) , ko Lusiu na kai Kirini , ko Manaeni ( o koya ka rau a susugi vata kei Eroti na kovana ) , kei Saula .
Ni ra sa qarava tiko na Turaga , ka lolo tiko , sa qai kaya vei ira na Yalo Tabu , “ Ni wasei rau tani mada mai vei au ko Panapasa kei Saula ki na cakacaka au sa kacivi rau kina . ”
Ni sa oti na nodra lolo kei na masu , era sa qai tabaki rau ena ligadra ka talai rau yani .
Me vaka na veitalai ni Yalo Tabu e rau sa qai lako sobu ko Panapasa kei Saula ki na koro ko Selusia . Mai kea e rau sa qai soko ki Saipurusi .
Ni rau yaco ki na koro ko Salamisa , e rau sa vunautaka na vosa ni Kalou e na nodra veivalenilotu na Jiu , ka a veivuke kina vei rau ko Joni Marika .
E rau a lakova na yanuyanu taucoko ka yaco sara ki na koro ko Pafo . E kea e rau a sota kina kei na dua na daucakaisausau , e dua na Jiu , ka parofita lasu , ka yacana ko Pa-Jisu .
E rau a tiko vata ko Pa-Jisu kei na kovana , ko Serikiu Paula ; e dua na turaga vuku ko koya na kovana . E a kacivi rau ko Panapasa kei Saula ko koya ni via rogoca na vosa ni Kalou .
Ia e a qai saqati rau ko Elima , na daucakaisausau ( oya na yacana e na vosa Vakirisi ) , ka saga me vagolea tani na kovana mai na vakabauta .
Ia ni sa vakasinaiti e na Yalo Tabu ko Saula , ( o koya sa vakatokai tale ga me yacana ko Paula ) , sa vakawanonovi koya matua ,
ka kaya , “ ' O iko na luve ni Tevoro ! ' O sa sinai e na veivakaisini , kei na ka ca kece ga ! O iko na meca ni veika kece ga e dodonu ! O na qai tinia e naica na nomu sa dau tovolea tiko ga mo dau via vakatanitaka tiko ga na veika dodonu ni Turaga !
Raica , sa na bikai iko na cudru ni Turaga ; ko sa na mataboko , ka na sega ni raica na matanisiga e na vica na siga . ” Sa qai lutu vakasauri vua na kabukabu kei na butobuto ; ka sa vakayayamo voli ni vaqara e dua me tuberi koya .
Ia ni sa raica na kovana na ka sa yaco koya , sa vakabauta sara , ka sa dua tani tale ga na nona qoroya tiko na i vakavuvuli me baleta na Turaga .
E ratou sa qai soko yani ko Paula kei rau na nona i tokani mai Pafo ka yaco ki na koro ko Perika mai Pamifilia . Ia mai kea sa mani biuti rau kina ko Joni Marika ka lesu tale ki Jerusalemi .
E rau sa qai biuti Perika ko i rau ka lako ki Anitioki mai Pisitia . E rau a mani lako sara ki na nodra valenilotu na lotu vaka-Jiu e na Siga ni Vakacecegu ka la'ki dabe kina .
Ia ni sa wiliki oti na i vola ni Lawa kei na nodra i vola na parofita , era sa qai kaya vei rau ko ira na vakaitavi e na valenilotu , “ Kemudrau na weka i keimami , kevaka e tiko vei kemudrau e dua na vosa ni veivakadreti vei ira na i vavakoso , drau vosa sara mada e na gauna oqo ”
Sa qai tu cake ko Paula , ka vakatabataba ka kaya , “ Oi kemuni na Isireli , kei kemuni na lewe ni veimatanitu tani ko ni sa dau qarava na Kalou ; ni vakarorogo mada !
Na nodra Kalou na Isireli e a digitaki ira na noda qase , ka qisi ira me ra yaco me ra matanitu levu e na gauna ni nodra tiko vaka vulagi e na vanua ko Ijipita . E a qai kauti ira tani mai kea ko koya e na ligana kaukauwa .
E a maroroi ira me rauta e vasagavulu na yabaki e na loma ni vanua lala .
E a qai vakawabokotaka e vitu na matanitu e na vanua ko Kenani , ka solia na nodra vanua vei ira na Isireli , me ra taukena
me va na drau limasagavulu na yabaki . “ Oti koya , sa qai lesia vei ira e so na dauveilewai me yacova na gauna i Samuela na parofita .
E a tarava oya na nodra a vinakata me dua na nodra tui , ka mani soli Saula kina vei ira na Kalou . Ko Saula , na luve i Kisi , e dua na tamata mai na yavusa i Penijamini . E a yabaki vasagavulu na nona veiliutaki .
Ia ni sa biuti koya tani na Kalou , sa qai vakatuburi Tevita cake me nodra tui . Sa i koya oqo na ka e kaya na Kalou baleti Tevita , ʻ Au sa kunei Tevita , na luve i Jese , ni tamata e vinaka e lomaqu , ka na cakava na ka kece ga au vinakata . ʼ
Mai na kawa ni tamata oqo , me vaka e a sa yalataka oti tu na Kalou sa vakatubura mai kina ko koya ki vei ira na Isireli e dua na i Vakabula , oya ko Jisu .
Ni sa bera ni lako mai , a sa vunautaka oti ko Joni , vei ira na Isireli me ra veivutunitaka na nodra i valavala ca ka me ra papitaisotaki .
Ni sa vakarau vakaotia na nona i tavi ko Joni , e a qai kaya , ʻ O cei o ni nanuma ni ʻ oi au ? E sega ni ʻ oi au ko koya ko ni waraka tiko . E sega , ia e muri e tiko mai e dua , ka sega mada ga ni rauti au me'u sereka na nona i vava . ʼ
“ Oi kemuni na wekaqu , na kawa i Eparaama , kei kemuni na kai matanitu tani ko ni dau qarava na Kalou , sa kau mai oqo ki vei keda na vosa ni veivakabulai oqo !
Ni ra a sega ni kila ko ira era tiko mai Jerusalemi kei ira na nodra i liuliu ni sa i Jisu ga na i Vakabula . Era a sega tale ga ni kila ni ra sa vakayacora tiko na nodra vosa na parofita ka dau wili e na Veisiga ni Vakacecegu , e na nodra a lewa me mate .
E dina ga ni ra a sega ni kunea e dua na ka e dodonu me mate kina ko koya , ia era a kerei Pailato me vakamatei ga .
Ni ra sa vakayacora oti na veika kece ga ka a volai tu e na i Vola Tabu me baleti koya , era sa qai kauti koya sobu mai na kau ka vakotora e na dua na i bulubulu .
Ia e a vakaturi koya cake tale mai na mate na Kalou .
Ka a dau rairai vei ira era a lako vata kaya mai Kalili ki Jerusalemi e na loma ni vica vata na siga ; a ra sa dau tukuni koya tiko ko ira oya vei ira na tamata .
Keirau sa kauta gona mai kina vei kemuni na i Tukutuku Vinaka ni yalayala ka a caka vei ira na noda qase ,
ni sa vakayacora dina na Kalou vei keda na luvedra , e na nona vakaturi Jisu cake tale mai na mate , me vaka e volai tu e na i karua ni Same : ʻ O iko na Luvequ ; au sa yaco me'u Tamamu e daidai . ʼ
Ka sa i koya oqo na ka e a kaya na Kalou e na nona vakaturi koya cake tale mai na mate , me kakua sara ni vuca rawa : ʻ Au na solia vei iko na veivakalougatataki tabu ka sega ni yavalati rawa , ka a yalataki vei Tevita . ʼ
E a kaya tale ga kina ko koya e na dua tale na Same , ʻ Ko ni na sega ni laiva na nomuni Le Dua Yalosavasava me luca mai . ʼ
Ia ko Tevita , ni sa qarava oti na i naki ni Kalou e na nona i tabatamata , sa qai takali yani , ka sa bulu vata kei ira na nona qase , ka sa luca kina na yagona .
Ia e a sega ni yaco na ka koya vei koya ka a vakatura cake tale na Kalou .
O koya gona , mo ni kila kina na veiwekani ni sa mai vunautaki vei kemuni na bokoci ni valavala ca e na vukuna .
E na vukuna tale ga era sa vakadonui kina ko ira kece era sa vakabauta ; era sa vakadonui mai na veika kece ga ko ni sega ni dau sereki kina ko i kemuni mai na Lawa i Mosese .
O koya gona , mo ni qai qarauna , me kua ni yaco vei kemuni na ka era a tukuna na parofita :
ʻ Raica , kemuni na dauveibeci ! Mo ni kidroa , ka rusa ! Ni'u sa cakava tiko e dua na cakacaka e na nomuni gauna , a cakacaka ko ni na sega ni vakabauta , veitalia sara mada ga , ke la'ki vakamacalataka yani e dua vei kemuni . ʼ “ E Rau sa Vakayaloqaqataki ira na tamata ko Paula kei Panapasa
Ni rau sa curu tiko ki tautuba ko Paula kei Panapasa , era sa qai kerea me la'ki vunautaki tale vei ira na vosa oya e na Siga ni Vakacecegu ka tarava .
Ia ni ra sa dui suka na i vavakoso , era sa qai muri rau e lewe vuqa vei ira na Jiu kei ira na kai matanitu tani era sa vuki ki na lotu vaka-Jiu . E rau sa qai vosa vei ira , ka vakadreta me ra tu dei tiko e na loloma ni Kalou .
E na Siga ni Vakacecegu ka tarava , e voleka ni lewe ni koro kece era soqoni vata yani me ra rogoca na vosa ni Turaga .
Ia ni ra sa raica na Jiu na kedra lewe levu na tamata , era sa sinai e na vuvu , ka ra vosavosa ca , ka ra vakalasuya tiko yani na veika e tukuna tiko ko Paula , ka vakalialiai koya .
E rau sa qai vosa vakadoudou ga ko Paula kei Panapasa , ka kaya , “ Sa dodonu ga me vunautaki mada e liu vei kemuni na vosa ni Kalou . Ia ni ko ni sa biliga tani mai , ko ni sa lewa kina vaka i kemuni ni sega ni rauti kemuni me soli vei kemuni na bula tawa mudu , o koya gona oya , keirau sa na gole kina vei ira na kai veimatanitu tani ;
ni a vakaoqo na i vakaro ni Turaga : ʻ Au sa vakaduri iko mo nodra rarama na kai veimatanitu tani , mo sala ni veivakabulai ki na vuravura kece ga . ʼ “
Ni ra sa rogoca oya ko ira na kai veimatanitu tani , era sa reki , ka vakacaucautaka na vosa ni Kalou , ka ra sa vuki me ra vakabauta ko ira e ra a sa vakarautaki tu ki na bula tawa mudu .
A sa tete yani ki na loma ni yasana kece koya na vosa ni Turaga .
Ia era sa qai vakauqeti ira na marama lelevu lewe ni veimatanitu tani ka ra lotu vaka-Jiu kei ira na turaga dokai e na koro koya ko ira na Jiu . E ra a vakatubura na veivakacacani ka caka vei rau ko Paula kei Panapasa , ka vakasavi rau mai na nodra vanua .
Ia e rau sa qai kuretaka laivi na kuvu ni qele mai na yavadrau ka lako sara ki na koro ko Ikoniumi .
A ra sa vakasinaiti e na reki kei na Yalo Tabu ko ira na tisaipeli mai Anitioki .
E a vaka kina mai Ikoniumi . E rau a lako ki na nodra valenilotu na Jiu ko Paula kei Panapasa . E rau la'ki vosa kina ka yaco me ra vakabauta kina e lewe vuqa na Jiu kei ira na kai veimatanitu tani .
Ia ko ira na Jiu ka ra sega ni vakabauta era sa qai vakauqeti ira ga na kai veimatanitu tani me ra saqati ira era sa yaco me ra vakabauta .
E rau sa mani tiko kina vakadede ka vosa vakadodonu tiko e na vuku ni Turaga . A sa vakadeitaka na Turaga ni sa dina na nodrau i tukutuku me baleta na nona loloma , e na kaukauwa sa solia vei rau me rau cakava rawa kina na veicakacaka mana kei na veika veivakurabuitaki .
E ra sa mani tawase rua na lewe vuqa e na koro koya ; e dua na i wase era to vei ira na Jiu , ka dua tale na i wase era to vei rau na i apositolo .
Ia era sa qai nakita e so na Jiu kei ira e so na kai veimatanitu tani me ra vakacacani rau ka vakaviriki rau e na vatu .
Ia ni rau sa kila na i apositolo na ka koya e rau sa qai dro ki na koro ko Lisitira , kei Tapi mai Laikaonia kei na veivanua vakavolivolita ,
ka rau vunautaka kina na i Tukutuku Vinaka .
E a tiko mai Lisitira e dua na tamata lokiloki ; e a sa lokiloki sara tu ga mai ni sa qai sucu , ka sega sara ga ni bau lako rawa .
E a vakarogoci Paula tiko ko koya e na gauna e vosa tiko kina . A sa wanonovi koya matua ko Paula , ka raica ni sa tu vua na vakabauta me vakabulai kina .
Sa qai kaya e na domo levu ko Paula , “ Tu cake vakadodonu e yavamu ! ” Sa qai lade cake sara ko koya ka tekivu me veilakoyaki .
Ia ni ra sa raica na lewe vuqa na ka sa cakava ko Paula , era sa qai tabalaka cake na domodra ka kaya e na vosa vaka-Laikaonia , “ E ra sa rairai mai vakatamata vei keda na kalou ! ”
Era sa vakatokai Panapasa me ko Seusi , kei Paula me ko Eremesi , ni sa i koya ka dau vosa tiko vei rau .
E vaka tale ga kina na bete i Seusi ka tiko na nona burekalou e na matamata ki na koro . Sa kauta yani ki na matamata ni koro e so na bulumakau kei na so na senikau , ka vinakata me ra vakacaboisoro vata kei ira na lewe vuqa vei rau na i apositolo .
Ia ni rau sa rogoca ko Panapasa kei Paula , e rau sa qai dresulaka na nodrau i sulu , ka cici yani ki na kedra maliwa na lewe vuqa ,
ka qolouvaka , “ Oi kemuni na turaga , a cava ko ni cakava kina na veika oqo ? Keirau tamata tale ga vakataki kemuni ko i keirau ! Ia keirau sa mai vunautaka vei kemuni na i Tukutuku Vinaka mo ni saumaki kina mai na veika macawa oqo ki vua na Kalou bula , o koya ka a buli lomalagi kei vuravura , kei na wasawasa kei na veika kece ga e tu kina .
E a laivi ira na veimatanitu ko koya e na veitabatamata sa oti yani me ra dui muria ga na nodra sala .
Ia e a sega ga ni laiva ko koya me sega na nona i vakadinadina , ka ni sa dau caka vinaka tiko ga , ka dau solia mai vei kemuni na uca mai lomalagi kei na vuata e na kena gauna . Sa dau solia vei kemuni na kakana ka sa vakamarautaka na lomamuni ”
Ia ni sa tau oti na vosa oya , e se dredre ga na tarovi ira rawa na lewe vuqa , ni ra sa via vakacaboisoro tiko ga vei rau .
Ia era sa qai yaco yani kina e so na Jiu mai Anitioki mai Pisitia kei Ikoniumi . Era qai vakauqeti ira na tamata , ka ra mani vakaviriki Paula e na vatu ka yarataka ki na i bili ni koro , ni ra nanuma ni sa mate .
Ia ni ra sa mai tu vakavolivoliti koya na tisaipeli , sa qai tu cake mai ka lako sara ki na koro . E na siga ka tarava e rau sa lako sara ki Tapi .
E kea e rau sa vunautaka kina na i Tukutuku Vinaka , ia ni rau sa rawa oti kina e so na tisaipeli , e rau sa qai lesu yani ki Lisitira , kei Ikoniumi kei Anitioki .
E rau sa vakadeitaka na lomadra na tisaipeli ka vakauqeti ira me ra tu dei e na vakabauta , ka kaya , “ Sa dodonu me da na sota kei na vuqa na ka rarawa e na noda curu ki na Matanitu ni Kalou ”
E rau sa qai lesia e so me nodra qase e na veivavakoso lotu . Ni sa oti na nodra masumasu kei na lolo , e rau sa qai tataunaki ira ki vua na Turaga , o koya era sa vakabauta .
Ni rau sa lakova oti na vanua vaka-Pisitia , e rau sa mani yaco ki Pamifilia .
E kea e rau sa qai vunautaka kina na i tukutuku vinaka e na koro ko Perika . Oti oya e rau sa gole ki Atalia .
Mai kea e rau sa qai soko ki Anitioki , mai Siria , na koro e rau a vakacabori taumada kina ki na kaukauwa ni Kalou me baleta na cakacaka e rau sa qai vakaotia mai oya .
Ia ni rau sa yaco ki Anitioki , e rau sa vakasoqoni ira vata na i vavakoso lotu , ka rau sa qai tukuna na veika kece ga ka sa cakava vata kei rau na Kalou , kei na nona sa dolava na katuba ni vakabauta vei ira na kai veimatanitu tani .
E rau a tiko e kea vata kei ira era sa lotu e na dua na gauna balavu .
Era a lako sobu mai Jutia ki Anitioki e so na tamata , ka vakatekivu vakatavulica vei ira na vakabauta ni ra na sega ni vakabulai kevaka era sega ni cili me vaka na ka e kaya na Lawa i Mosese .
E rau a veileti vakalevu ka veiba kina kei ira ko Paula kei Panapasa . Era sa mani lesi Paula kina kei Panapasa kei iratou tale e so mai vei ira mai Anitioki me ratou lako cake ki Jerusalemi ki vei iratou na i apositolo kei ira na qase ni lotu e na vuku ni ka koya .
Era sa qai talaci iratou ko ira na i soqosoqo lewe ni lotu , ka ratou sa lakovi Finisia kei Samaria ka talanoataka yarayara na nodra sa gole na kai veimatanitu tani vua na Kalou . E ra sa marau vakalevu na vakabauta e na i tukutuku koya .
Ni ratou sa yaco yani ki Jerusalemi , e ra sa kidavaki iratou sara mai na i vavakoso lotu kei iratou na i apositolo kei ira na qase , ka ratou sa qai tukuna na veika kece ga ka sa cakava vata kei iratou na Kalou .
Ia era sa qai tu cake e so na nodra i lawalawa na Farisi ka ra sa vakabauta , ka kaya , “ Sa dodonu me ra cilivi ko ira oqori , ka me ra vakaroti tale ga me ra muria na Lawa i Mosese ”
Era sa qai soqoni vata ko iratou na i apositolo kei ira na qase me ra bosea na ka koya .
Ia ni sa oti e dua na veileti balavu , sa qai tu cake ko Pita ka kaya , “ Oi kemuni na veiwekani , ko ni sa kila ni sa dede toka na gauna ka a digitaki au kina na Kalou mai na keda maliwa me'u vunautaka na i Tukutuku Vinaka vei ira na kai veimatanitu tani me rawa ni ra rogoca ka vakabauta .
E a sa vakadinadinataka na ka oqo vei ira na Kalou , o koya sa kila na loma ni tamata kece ga , e na nona solia vei ira na Yalo Tabu me vaka ga na nona a solia vei keda .
E a sega ni vakaduiduitaki keda mai vei ira , ni sa bokoca na nodra i valavala ca ko koya e na vakabauta .
A cava na vuna ko ni qai via vakatovolea kina na Kalou mo ni vakataqara e na domodra na tisaipeli na i colacola ka da a sega mada ga ni colata rawa ko i keda se ko ira na noda qase ?
Ia e na loloma ni noda Turaga ko Jisu e da sa vakabulai kina ni da sa vakabauti ; sa vaka tale ga koya vei ira ”
Era sa qai tiko vakanomodi na lewe ni bose taucoko , ka vakarogoci Panapasa kei Paula ni rau sa talanoataka na veicakacaka mana kece ga kei na veika veivakurabuitaki ka a cakava na Kalou e na ligadrau e na kedra maliwa na kai veimatanitu tani .
Ni rau sa tukutuku oti , sa qai vosa cake ko Jemesa ka kaya , “ Kemuni na veiwekani , ni rogoci au mada !
Sa qai tukuna oti ga oqo ko Saimoni na i matai ni gauna me kauta mai kina e so na kai veimatanitu tani na Kalou , me ra nona .
Koya e duavata kei na nodra vosa na parofita , me vaka sa volai tu e na i Vola Tabu :
ʻ Ni sa oti oya au na lesu mai ; sa kaya na Turaga , ka'u na tara cake tale na i tikotiko i Tevita sa bale tu . Au na tara tale na kena e caca , ka vakakaukauwataka .
E ra sa na qai lako mai kina vei au ko ira na kena vo ni tamata kei ira na veimatanitu tani kece ko ira au sa vakatoka me ra noqu .
Sa i koya oya na ka e kaya na Turaga , o koya ka a sa vakatakila tu na veika oqo mai na gauna makawa sara . ʼ
O koya gona , sa noqu lewa kina me da kakua ni vakadredretaka na veika oqo vei ira mai na veimatanitu tani era sa saumaki vua na Kalou ;
ia me da volavola ga vei ira me ra kakua ni kania na kakana dukadukali ni ra sa vakacabori oti vei ira na kalou matakau ; me ra kakua ni veibutakoci , se kania e dua na manumanu e vakamatei ni kuna se modroki na domona ; ka me ra kakua talega ni gunuva se kania na dra .
Ni sa dau wiliki na Lawa i Mosese e na nodra veivalenilotu na Jiu e na dua na gauna balavu sara e na Veisiga ni Vakacecegu , ka sa dau vunautaki na nona vosa e na veikoro kece ga . ”
E ratou sa qai lewa na i apositolo kei ira na qase , kei ira na i vavakoso lotu taucoko me ra digitaka e so na tamata mai na kedra maliwa , ka talai ira me ra lako vata kei rau ko Paula kei Panapasa ki Anitioki . Era sa qai digitaki Jutasa , ka yacana tale ga ko Parisapa , kei Sailasa ; e rau tamata dokai vakalevu vei ira na vakabauta ko i rau oqo .
Sa qai vakaoqo na vosa ni vola era vakauta : “ Mai vei keitou na i apositolo kei ira na qase , na wekamuni , keimami vakabula yani vei kemuni na weka na lewe ni veimatanitu tani ko ni tiko mai Anitioki kei Siria kei Silisia .
Keimami sa mai rogoca ni so e ra a cavutu yani eke era sa la'ki vakaleqai kemuni tiko e na ka era kaya , ka sa veilecayaki kina na nomuni vakasama . Ia keimami a sega ni solia yani e dua na i vakaro vei ira .
Keimami sa mani lomavata kece sara kina ka digitaka e lewe rua vei keimami me rau talai yani vei kemuni , me rau lako vata yani kei rau na noda i tokani ko Panapasa kei Paula ,
ko i rau ka rau sa solia tu na nodrau bula ki na yaca ni Turaga ko Jisu Karisito .
Sa i koya oya keimami sa talai Jutasa yani kina kei Sailasa , ka rau na tukuna tale ga e na gusudrau na veika keimami sa vola tiko yani oqo .
Keimami sa duavata kei na Yalo Tabu me sa kakua ni dua tale na i colacola e soli vei kemuni me i kuri ni veika bibi ga e so ka sa koto oqo :
Oya mo ni kakua ni kania e dua na ka sa vakacabori oti ki vei ira na kalou matakau ; ni kakua ni gunuva se kania na dra , se kania na manumanu ka vakamatei ni modroki na domona ; ka kakua tale ga ni veibutakoci . Kevaka ko ni sa qarauni kemuni mai na veika oqori , sa na daumaka sara . Ni sa moce ”
Sa mani yaco na veitalatala ka ratou sa lako sobu sara ki Anitioki . Ni ratou sa yaco yani , e ratou sa qai vakasoqoni ira vata kece na vakabauta ka solia vei ira na i vola .
Ia ni ra sa wilika na i vola , era sa sinai e na marau e na vuku ni vosa ni veivakayaloqaqataki e koto kina .
E rau sa qai vosa vakabalavu ko Jutasa kei Sailasa , ka ni rau parofita tale ga ko i rau . E rau vakauqeti ira na vakabauta ka vakataudeitaki ira tale ga .
Ni oti e vica na siga na nodratou tiko e kea , era sa qai vakasukai rau tale e na vakacegu ko ira na veiwekani ki vei ira ka a talai rau yani .
[ Ia e a mani loma i Sailasa me sa tiko ga e kea . ]
E rau sa mani tiko voli ga ko Paula kei Panapasa mai Anitioki , ka rau vakatavuvulitaka ka vunautaka na vosa ni Turaga , vata kei ira e lewe vuqa .
Ni oti e vica na siga , sa qai kaya ko Paula vei Panapasa , “ Me daru lako tale mada ka talevi ira na veiwekani e na veikoro e daru a vunautaka kina na vosa ni Turaga , se ra sa vaka tiko evei . ”
A mani vinakata ko Panapasa me rau kauti Joni Marika .
Ia e a nanuma ko Paula ni sega ni dodonu me rau kauti koya , ka ni a sega ni vakaotia ko koya na i lakolako e ratou a lako kina e liu . E a biuti rau ko koya mai Pamifilia .
A yaco kina e dua na veileti katakata , ka rau sa mani tawase kina ko Paula kei Panapasa . Sa mani kauti Marika ko Panapasa ka rau soko sara ki Saipurusi .
Ia e a digitaki Sailasa ko Paula ka rau mai lako sara yani , ni sa oti na nodra tataunaki rau ki na loloma ni Kalou ko ira na veiwekani .
E a lakova na lomai Siria kei Silisia ko Paula ka vakakaukauwataki ira na veisoqosoqo lewenilotu e kea .
A mani toso tiko na i lakolako i Paula ka yaco sara yani ki Tapi kei Lisitira . E tiko mai Lisitira e dua na tisaipeli ka yacana ko Timoci , e luve ni dua na marama Jiu ka sa vakabauta , ia e kai Kirisi ko tamana .
E tamata rogo vinaka ko koya vei ira na vakabauta mai Lisitira kei Ikoniumi .
Sa mani vinakata ko Paula me rau lako vata kaya , ka mani kauti koya ka la'ki ciliva . E a cakava oya ko Paula baleti ira na Jiu ka ra tiko e na yasayasa koya ka ni ra kila kece tu ni kai Kirisi ko tamana .
Ia ni ratou sa vakalakova tiko na veikoro e kea , e ratou sa vakadewataka yarayara tale tiko ga na veivakaro era sa lewa na i apositolo kei ira na qase mai Jerusalemi , ka kaya vei ira me ra muria .
Era sa mani tubu me ra kaukauwa e na vakabauta ko ira na veisoqosoqo lewenilotu , ka sa tubu tale tiko ga na kedra i wiliwili e na veisiga .
E ratou a lakova na yasana taucoko ko Firijia kei na vanua ko Kalatia . Ia e a tarovi ratou na Yalo Tabu me ratou kakua ni vunautaka na vosa mai Esia .
Ni ratou sa yaco ki na i yalayala ni yasana ko Misia e ratou sa qai tovolea me ratou lako ki na yasana ko Picinia , ia e a sega ni vakadonuya vei iratou na Yalo i Jisu .
E ratou sa mani lako siviti Misia ka lako sobu sara ki na koro ko Tiroa .
E na bogi ni siga koya e a qai raica e dua na raivotu ko Paula : e a raica ni tu cake tu e dua na kai Masitonia ka vakamasuti koya tiko ka kaya , “ Lako mai ki Masitonia ka vukei keimami ! ”
Ni oti ga na nona raica na raivotu koya , keitou sasaga sara me keitou lako ki na vanua ko Masitonia , ni keitou sa vakadinata ni sa kacivi keitou na Kalou me keitou la'ki vunautaka na i Tukutuku Vinaka vei ira mai kea .
Keitou sa soko sara mai Tiroa ka mua vakadodonu yani ki na yanuyanu ko Samoceresa , ka ia sara ki na koro ko Niapili e na siga ka tarava .
Mai kea keitou sa qai la'ki muri e vanua ka yaco sara yani ki na koro levu ko Filipai e na yasayasa vaka-Masitonia koya , ka koloni vaka-Roma . Keitou tiko e na koro koya ka vica vata na siga .
E na Siga ni Vakacecegu keitou sa qai lako ki na taudaku ni koro , ki na bati ni uciwai e na vanua keitou nanuma ni dau caka kina na masumasu . Keitou sa mani la'ki dabe ka vosa vei ira na marama era soqoni vata yani kina .
E a vakarorogo tiko e dua na marama ni koro ko Ceataira , ka yacana ko Litia . ' O koya e dua na dau volitaki i sulu lokaloka , ka dau qarava na Kalou . E a dolava na lomana na Turaga ka sa mani vakabauta kina na veika sa tukuna ko Paula .
Ia ni sa papitaisotaki oti ko koya kei ira na lewe ni nona vale , sa qai kerei keitou , ka kaya , “ Kevaka dou sa vakadinata ni'u sa vakabauta dina na Turaga , dou lako mai ka tiko mada e na noqu vale . ” A sa cikevi keitou matua sara ko koya me keitou lako kina .
E na dua na siga ni keitou sa lako tiko ki na vanua ka dau caka kina na masumasu , keitou sa qai sota kei na dua na goneyalewa bobula ka tiko vua e dua na yalo daurairai , ka rawa kina ni dau tukuna na veika e sa bera ni yaco . Sa dau vakavutuniyautaki iratou na nona turaga e na nona dau tukuna na ka vuni .
Sa qai muri keitou mai ka qolouvaka tiko , “ Ko iratou oqo na tamata ni Kalou Cecere Sara . E ratou sa vakaraitaka tiko vei kemuni na sala mo ni bula kina ! ”
A cakava tiko vaka koya ko koya ka vica vata na siga . Sa mani rarawa vakalevu na loma i Paula , ka sa qai vuki vua ka kaya vua na yalo , " Au sa vakarota vei iko e na yaca i Jisu Karisito mo lako tani mai vua ! ” A sa lako tani sara na yalo e na tiki ni gauna ga koya .
Ia ni ratou sa raica na nona turaga ni sa takali na ka e ratou a dau rawa i lavo tiko mai kina , e ratou sa qai tauri Paula kei Sailasa ka yarataki rau ki na makete vei ira na i liuliu .
Ni ratou sa kauti rau yani vei iratou na turaganilewa , e ratou sa qai kaya , “ Ko i rau na tamata oqo e rau Jiu ka rau sa mai vakatubu leqa vakalevu tiko e na koro oqo .
E rau sa mai vakatavuvulitaka tiko na i valavala e so e sega ni dodonu vei keda me da taura se muria , ko i keda na kai Roma ”
Era sa qai tu vata kece mai na lewe vuqa me ra buturaki rau ; e ratou sa qai luvata na nodrau i sulu ko iratou na turaganilewa ka vakarota me rau vakanakuitataki .
Ia ni ra sa kanakuitataki rau oti vakalevu , era sa qai biuti rau ki na valeniveivesu , ka vakarota vua na i vakatawa ni valeniveivesu me yadravi rau matua .
Ni sa taura oti ga na i vakaro koya ko koya , sa qai biliraki rau yani ki na tiki ni valeniveivesu e loma sara ka vesuka matua sara na yavadrau e na i vesu kau bibi .
Ia e na lomaloma ni bogi , e rau sa qai masu ka laga sere vua na Kalou ko Paula kei Sailasa , ka ra a vakarogoci rau tiko ko ira na kena vo ni kaivesu .
Sa qai yaco vakasauri e dua na uneune levu , ka kuretaka sara ga na yavu ni valeniveivesu . Era sa qai tatadoladola vata kece vakadua na i sogo ni katuba , ka sa tataseresere na kedra i vesu kece ga .
Sa qai yadra mai e na moce na i vakatawa , ia ni sa raica ni sa tadola tu na katuba ni valeniveivesu , sa qai ucuna na nona i seleiwau , ka sa vakarau sara me vakamatei koya , ni nanuma ni ra sa dro na kaivesu .
Sa qai kaci e na domo levu ko Paula , ka kaya , “ Kakua ni vakacacani iko ! Keimami sa tiko kece ga oqo ! ”
Sa qai kaci na i vakatawa ni valeniveivesu me kau yani e dua na cina , ka mai cici sara yani ki loma . A sa sautaninini na yagona , ka cuva sobu vakatoboicu vei rau ko Paula kei Sailasa .
Sa qai kauti rau ki tautuba ka kaya , “ Oi kemudrau na turaga , a cava me'u cakava me'u bula kina ? ”
E rau sa qai kaya , “ Vakabauta na Turaga ko Jisu , ko na bula kina , ko iko kei ira kece na nomu lewe ni vale ! ”
E rau sa qai vunautaka vua na vosa ni Kalou , kei ira kece tale ga era tiko e na nona vale .
Sa mani kauti rau sara yani ko koya e na tiki ni bogi ga koya , ka la'ki savata na we ni nodrau mavoa . A sa papitaisotaki sara ko koya kei ira kece na nona lewe ni vale .
Oti koya sa qai kauti rau ki na nona vale , ka la'ki cakava e dua na kedrau kakana ; a ratou sa reki vakalevu , kei iratou na nona lewe ni vale ni sa yaco me ratou vakabauta na Kalou .
Ia ni sa siga mai na vanua , e ratou sa qai tala e so na ovisa ko iratou na turaganilewa , ka kaya , “ Dou la'ki sereki rau mai na tamata oya . ”
Sa mani kaya sara na i vakatawa ni valeniveivesu vei rau ko Paula kei Sailasa , “ E ratou sa vakarota mai na turaganilewa mo drau sa sereki . Mo drau sa lako sara , ka mo drau lako e na vakacegu ! ”
Ia e a qai kaya vei iratou ko Paula , “ Oi keirau , keirau lewe ni matanitu ko Roma ! e ratou a vakanakuitataki keirau e na matana levu ko iratou na turaganilewa , ka ratou biuti keirau ki na valeniveivesu , ni a sa sega mada ni vakadinadinataki ni keirau cala . Ia oqo e ratou sa qai mai via sereki keirau tani vakavuni ? Sega ni rawa ! Me ratou lako sara ga mai na turaganilewa ka mai kauti keirau tani e ke ! ”
E ratou sa qai la'ki tukuna na vosa koya na ovisa vei iratou na turaganilewa . A ratou sa rere sara ni ratou sa rogoca ni rau kai Roma .
E ratou sa qai lako yani , ka vakamasuti rau , ka ratou sa qai kauti rau ki tautuba ; e ratou sa qai kerea vei rau me rau sa biuta mada ga na koro .
E rau sa mani biuta na valeniveivesu ka lako ki na vale nei Litia . Ia ni sa oti na nodrau raici ira ka vakayaloqaqataki ira na vakabauta , e rau sa qai lako sara .
Ia ni ratou sa biuti rau na koro ko Amifipoli kei Apolonia e na nodratou i lakolako e ratou sa yaco sara yani ki na koro ko Cesalonaika . E tiko e kea e dua na nodra valenilotu na Jiu .
Me vaka ga na i vakarau i Paula e a la'ki curu sara ko koya ki na nodra valenilotu . E na tolu na Siga ni Vakececegu e tiko kina e kea , a vakamacala vei ira mai na i Vola Tabu .
E a serelaka vei ira na lewena ka vakadinadinataka mai kina ni a sa dodonu ga me vakararawataki , na Karisito ka me qai vakaturi cake tale mai na mate . E a kaya tale ga , “ Ko Jisu ka'u kaya tiko oqo vei kemuni , sa i koya sara ga na Karisito ! ”
Era a mani vakabauta e so , ka ra sa gole sara me ra veitokani kei rau ko Paula kei Sailasa ; e vaka tale ga kina e lewe levu toka na marama dokai kei na dua na i wase levu ni kai Kirisi lotu vaka-Jiu .
Ia era sa qai vuvu kina na Jiu . Era sa qai vakasoqoni ira e so na tamata ca ka ra yavoki wale tu ga e na makete ka vakatubura e dua na vakasausa levu e na loma ni koro taucoko . Era sa qai curuma vakaukauwa na vale i Jesoni ka vakasaqarai iratou kina me ra kauti iratou ki na soqoni vakoro .
Ia ni ra sa sega ni kunei iratou rawa , era sa qai yarataki Jesoni yani kei iratou e so na vakabauta ki na matadra na turaganilewa ka i liuliu ni koro , ka kacivaka vei iratou , “ Ko iratou ka ratou tiko oqo e ratou sa vakatubu leqa e na veivanua kece ga ! Ia oqo e ratou sa lako sara mai ki na noda koro ,
ka qai mai maroroi iratou ko Jesoni . Era veisaqasaqa tiko ko ira kece oqo kei na lewa ni Sisa , ni ra kaya voli ni sa tiko tale e dua na tui ka yacana ko Jisu ! ”
E na vosa koya era sa vakayavalati vakalevu sara kina na lewe vuqa kei iratou na veiliutaki .
E ratou sa qai lewa na veiliutaki me sauma ko Jesoni e dua na i lavo me rawa ni ratou sereki kina kei iratou na vesu vata tiko . Ia ni sa sauma oti era sa qai laivi iratou me ratou lako .
Ni sa buto mai na vanua era sa qai vakauti rau sara ko Paula kei Sailasa ki na koro ko Peria ko ira na vakabauta . Ni rau sa yaco kina e rau sa lako sara ki na nodra valenilotu na Jiu .
Ia ko ira e kea era tamata yalo vakaturaga cake mai vei ira mai Cesalonaika . Era taleitaka vakalevu na vakarogoca na vosa , ka ra sa dau vakasaqaqara e na i Vola Tabu e na veisiga me ra raica kina se sa dina na veika era rogoca se sega .
A sa yaco kina me ra vakabauta e lewe vuqa vei ira , ka vuqa tale ga vei ira na marama dokai ni Kirisi , kei ira na turaga .
Ia ni ra sa kila na Jiu mai Cesalonaika ni sa la'ki vunautaka tale ga na vosa ni Kalou mai Peria ko Paula , era sa qai lako tale ga kina , ka la'ki vakayavalati ira na lewe vuqa .
A ra sa vakatotolo sara na veiwekani ka ra vakauti Paula sobu vaka ki matasawa ; ia e rau a tiko laivi tiko ga e kea ko Sailasa kei Timoci .
E ratou a kauti Paula sara ki na koro ko Aceni ko iratou ka a veikau . E ratou sa qai lesu tale ki Peria vata kei na i vakaro i Paula me rau lako vakatotolo yani vua ko Sailasa kei Timoci .
Ni waraki rau tiko mai Aceni ko Paula , e a katakata vakalevu na lomana e na nona raica na sinai ni koro e na veimatakau .
A veileti kina ko koya kei ira na Jiu e na valenilotu , kei ira na kai matanitu tani lotu vaka-Jiu , ka vaka kina vei ira era dau lako yani vaka ki na makete e na veisiga .
E a veileti tale ga kina ko koya kei ira e so na tamata era vakabauta na i vakavuvuli vaka-Epikuro kei na so na qasenivuli ni vakavuvuli vaka-Sitoike . Era kaya e so , “ A cava mada e via kaya tiko na tamata dau vosa oqo ? ” E so tale e ra kaya , “ ' O koya e vaka e vunautaka tiko e dua na kalou vou , ” ka ni vunautaka voli ko koya na i Tukutuku Vinaka kei Jisu kei na tu cake tale mai na mate .
Era sa qai tauri koya ka kauta ki na nodra matabose e cake ka yacana ko Areopakasi , ka kaya vua , “ Keimami via kila se i vakavuvuli vou cava ko sa mai tukuna tiko oqo .
Ko sa kauta mai e so na ka veivakurabuitaki ki na daliga i keimami . Keimami via kila gona na kedra i balebale ”
E sega tale ni dua na ka era dau vakaogai ira tu kina na kai Aceni kei ira na vulagi era tiko kina , na nodra veitukunitaka ga ka vakarogoca na veivakasama vou e dau basika yani kina .
Sa qai tu cake ko Paula e na matadra na lewe ni bose , ka kaya , “ Oi kemuni na turaga e Aceni , au sa raica rawa ni ko ni sa vanua dau qaravi kalou .
E na noqu lako voli , ka vakaraica na veika ko ni dau so-kalou kina , au a raica tale ga e dua na i cabocabo ni soro ni volai tu kina , ʻ Ki vua na Kalou e Tawa Kilaiʼ . Ia na Kalou ko ni dau qarava tiko oqo ka sega ni kila , sa i koya na Kalou au sa mai tukuna tiko oqo vei kemuni .
Sa i koya na Kalou ka a buli vuravura kei na veika kece ga e tu kina . Sa i koya na Turaga ni lomalagi kei vuravura , ka sega ni tiko e na veivalenisoro e caka e na liga .
E sega tale ga ni leqa e na dua na ka me rawa ni da vukei koya kina e na ka e cakava na liga ni tamata , ka ni sa i koya ga ka solia tiko vei keda kece na bula , na i cegu kei na veika kece ga .
E a bulia ko koya na veimatatamata kece ga mai na dua ga na tamata , me ra tiko e na veiyasa i vuravura kece ga . E a sa lesia taumada tu ko koya na nodra gauna kei na i yalayala ni veivanua me ra tiko kina .
E a cakava oya ko koya me ra qai vakasaqarai koya kina na tamata , ka nuitaka e na nodra vakayayamo voli ni ra na kunei koya . la e sega tale ga ni yawa mai vei keda yadudua na Kalou ;
me vaka sa tukuni , ʻ Sa i koya ga e da sa cegu tiko ka yavala , ka bula voli kina . ʼ Me vaka tale ga era a kaya e so na nomuni daunivucu , ʻ Eda sa luvena tale ga ko i keda . ʼ
“ Ia me vaka gona ni da sa luve ni Kalou , sa sega kina ni dodonu me da nanuma ni sa tautauvata na Kalou kei na koula , se na siliva , se na vatu , ka a ceuti e na maqosa kei na vuku ni tamata .
Sa vakanadakuya na Kalou na gauna ni lecaika , ia oqo sa vakarota vei keda kece na tamata , e na veivanua kece ga , me da veivutuni .
Ni sa lokuca tu ko koya e dua na siga me na lewai vuravura kina e na lewa dodonu , e na liga ni tamata sa lesia oti tu ko koya . A sa vakadinadinataka na Kalou na ka oqo vei ira na tamata kece ga e na nona vakatura cake tale mai na mate na tamata koya . ”
Ia ni ra sa rogoca na tu cake tale mai na mate , era sa vakalialiai Paula kina e so ; ia e so tale era kaya , “ Keimami na rogoci iko tale e na vuku ni ka oqo . ”
Sa qai biuti ira ko Paula .
Ia era a muri koya tiko ga e so vei ira ka mani yaco sara me ra vakabauta . E dua vei ira na lewe ni matabose ko Taionisio , kei na dua na yalewa , ka yacana ko Tamarisi , kei na so tale .
Ni oti oya , sa qai biuti Aceni ko Paula ka lako sara ki na koro ko Korinica .
E kea e a sota kina ko koya kei na dua na Jiu ; ka yacana ko Akuila . E a sucu mai na vanua ko Ponito ko koya , ka rau sa qai lako wale ga yani oya mai Itali kei na watina ko Pirisila ni sa vakarota na tui ko Kilotiu me ra vagalala tani mai Roma ko ira kece na Jiu . Sa mai lako yani vei rau ko Paula ,
ka la'ki tiko vata kei rau , ka ni ratou mataqali cakacaka vata , e ratou dau caka vale laca .
Ia e na Veisiga ni Vakacecegu sa dau vunau ko koya e na nodra veivalenilotu na Jiu ka saga me rawai ira kina na Jiu kei ira na kai Kirisi .
Ia ni rau sa yaco yani ko Sailasa kei Timoci e na nodrau i lakolako mai Masitonia , sa qai solia vakatabakidua na nona gauna ko Paula me vunau kina , ka tusanaka tiko vei ira na Jiu ni sa Karisito dina ga ko Jisu .
Ia ni ra sa saqati koya ka vosacataki koya , sa qai kuretaka na kuvu ni qele mai na nona i sulu ka kaya vei ira , “ Ke ko ni rusa sa na bale ga vei kemuni , sa sega ni bale vei au . Sa tekivu oqo me'u sa na golevi ira na kai veimatanitu tani ”
Sa mai lako sara ko Paula ka la'ki curu ki na vale ni dua na kai matanitu tam , a yacana ko Taito Jasitu , e dua ka dau lotu vua na Kalou , ka toka tarava na nodra valenilotu na Jiu na nona vale .
Sa mani vakabauta tale ga na Turaga ko Kirisipo , na i liuliu ni valenilotu , kei iratou kece na nona lewe ni vale . Era sa vakabauta ka papitaisotaki tale ga e lewe vuqa na kai Korinica era sa rogoca na i Tukutuku Vinaka .
Sa qai kaya vei Paula na Turaga e na dua na raivotu e na bogi , “ Kakua ni rere ! Mo vosa tiko ga , ka kakua ni galu :
ni'u sa tiko vata kei iko , ka na sega ni dua e na rawa ni tarai iko ; ni ra lewe vuqa tiko e na koro oqo era noqu tamata ”
Sa mani tiko e kea ko Paula me dua veimama na yabaki , ka vakatavulici ira tiko e na vosa ni Kalou .
Ia e na gauna e kovana tiko kina mai na yasana ko Akaia ko Kalio , era a qai soqoni vata na Jiu ka tauri Paula vakaukauwa ka kauta ki na mataveilewai , ka la'ki kaya kina ,
“ Na tamata oqo e vakasagai ira tiko na tamata me ra lotu vua na Kalou e na dua na i vakarau ka sega ni dodonu vakalawa ”
Ia ni sa vakarau me vosa ko Paula , sa qai kaya vei ira na Jiu ko Kalio , “ Oi kemuni na Jiu , kevaka e baleta e dua na caka cala se dua na vakacaca levu na ka oqo , ke a dodonu me'u kauwaitaki kemuni kina .
Ia kevaka e baleta ga na vosa se yaca e so kei na nomuni lawa , o kemuni ga mo ni vakatulewa kina . Au sega ni vinakata me'u turaganilewa ni veika vakaoqo ”
Oti oya sa qai vakasavi ira tani mai na vanua ni veilewai .
Era sa qai tauri Sosiceni , na i liuliu ni valenilotu , ka vaculaki koya e na mata ni vale ni veilewai ; ia e a sega sara ni bau kauwai e na ka oya ko Kalio .
E a tiko voli e kea ko Paula e na vica tale na siga , ka sa qai tatau vei ira na vakabauta ka soko ki na nodra vanua na kai Siria , ka rau soko vata kei koya ko Akuila kei Pirisila . Ia ni bera ni ratou biuti Kenikiria e a tasivoritaki na ulu i Paula e na vuku ni dua na bubului ka a cakava e kea ko koya .
Ni ratou sa yaco ki na koro ko Efeso , sa mani la'ki biuti rau ko Akuila kei Pirisila ko koya ka curu sara ki na nodra valenilotu na Jiu ka vakatavulici ira .
Era a kerei Paula me tiko vakalailai tale mada kei ira , ia e a mani sega ni vakadonuya ,
ka kaya ga ni sa tatau me lako , “ Au na lesu tale mai vei kemuni , kevaka e na vaka kina na loma ni Kalou . ” Oti koya sa mai biu sara yani ko Efeso .
Ia ni sa yaco yani ki Sisaria sa lako cake sara ki na vanua ko Jerusalemi me veikidavaki kei ira na i soqosoqo lewe ni lotu . Oti koya sa qai lako sobu tale ki baravi ki na koro ko Anitioki .
Ni oti ga e vica na gauna na nona tiko e kea , sa biuta tale ka lakova na veikoro e na yasayasa vaka-Kalatia kei Firijia , ka vakayaloqaqataki ira kece era sa lotu .
E na gauna koya e a qai yaco yani kina ki Efeso e dua na Jiu ka yacana ko Apolosi : e a sucu mai na koro ko Alekisadria ko koya . E tamata matai e na vosa ko koya ka buta vinaka tale ga e na i Vola Tabu .
E a sa tuberi oti ko koya e na Sala ni Turaga , ka sa dau qacoya ni vosa se vakatavuvulitaka vakadodonu na veika e baleti Jisu , ia e sa kila wale tiko ga ko koya na papitaiso i Joni .
A sa tekivu me vosa vakadoudou e na valenilotu . Ia ni rau sa rogoci koya ko Pirisila kei Akuila e rau sa qai vakamatataka sara vua na Sala ni Kalou .
Oti koya sa qai via lako ki Akaia ko Apolosi ; e ra sa qai volavola vei ira na vakabauta mai Akaia ko ira mai Efeso ka tataunaki koya vakabibi vei ira . Ia ni sa yaco yani kina sa vukei ira vakalevu sara na tamata era sa yaco me ra vakabauta e na vuku ni loloma soli wale ni Kalou .
Sa gumatua sara ko koya ni rawai ira na Jiu e na veileti e matana levu e na nona vakadinadinataka mai na i Vola Tabu ni sa Karisito dina ga ko Jisu .
E na gauna e tiko kina mai Korinica ko Apolosi e a lakova na veiyasana e na loma ni vanua ko Paula ka mani yaco sara ki Efeso . E a kunea e kea e so na tisaipeli ,
ka kaya vei ira , “ E vakaevei , sa curumi kemuni li na Yalo Tabu e na nomuni sa vakabauta se sega ? ” Era sa qai kaya vua , “ Keimami sa sega mada ga ni bau rogoca ni dua tiko na Yalo Tabu . ”
Sa qai kaya vei ira ko Paula , “ Ia ko ni a papitaisotaki ga e na papitaiso cava ? ” Era sa qai kaya , “ E na papitaiso i Joni ”
Sa qai kaya ko Paula , “ A veipapitaisotaki ko Joni me baleti ira e ra sa veivutuni , ia e a qai dau kaya tiko ko koya vei ira na tamata me ra na vakabauta e dua ka na muri koya tiko yani , ʻ o ya ko Jisu . ”
Ia ni ra sa rogoca oya era sa qai papitaisotaki sara e na yaca ni Turaga ko Jisu .
Ia ni sa tabaki ira e na ligana ko Paula sa sobuti ira sara na Yalo Tabu , ka ra sa vosataka na vosa tani e so , ka vunau .
E rauta ni ra lewe tinikarua taucoko ko ira koya .
Sa qai dau curu ki na nodra valenilotu na Jiu ko Paula ka dau vosa kina vakadoudou . A sa kitaka tiko koya ko koya ka tolu na vula . A sa veivakatavulici ka vakauqeti ira na tamata me baleta na matanitu ni Kalou .
Ia e so ga era sa lomaqa ka bese ni vakabauta , ka vosacataka na Sala ni Turaga e na matadra na lewe vuqa . Sa mani biuti ira tu yani ko Paula ka kauti ira vakatikitiki na tisaipeli . Sa qai dau la'ki veivakavulici tiko e na veisiga e na valenivuli nei Tirano .
E a vaka tiko oya ka rua na yabaki , ka ra sa rogoca kina na vosa ni Turaga ko ira kece na lewe ni yasana ko Esia , ko ira na Jiu kei ira tale ga na kai veimatanitu tani .
A sa cakava tiko na Kalou na cakacaka mana ka veivakurabuitaki e so e na liga i Paula .
Na i tavoi kei na i sulu e so ka sa tara oti na yagona era sa qai dau kauta na tamata ki vei ira na tauvimate , ka sa takali kina vei ira na kedra mate , ka ra lako laivi tale ga kina na tevoro .
E ratou a tovolea tale ga e so na Jiu dauvakasavi tevoro ka ratou dau veilakoyaki voli me ratou cavuta na yaca ni Turaga ko Jisu vei ira era curumi tevoro tu , ka kaya , “ Au sa vakaroti kemuni e na yaca i Jisu , o koya e vunautaka tiko ko Paula . ”
E ratou a dau cakava tiko na ka koya ko iratou na luve i Sikeva tagane e ratou lewe vitu . Ko Sikeva e dua na nodra Bete Levu na Jiu .
Sa qai sauma na tevoro ka kaya vei iratou , “ Ko Jisu au kila , ko Paula tale ga au kila , ia ko cei ko i kemudou ? ”
Sa qai rikati iratou na tamata curumi tevoro , ka vakamalumalumutaki iratou sara . E ratou sa qai dro laivi mai na vale koya : a ratou sa luvawale ka mavoa .
Era a qai rogoca na ka koya ko ira kece ga na Jiu kei ira na kai veimatanitu tani era tiko mai Efeso . A sa tuburi ira kece kina na rere , ka sa tubu cake tiko ga na dokai ni yaca ni Turaga ko Jisu .
E ra sa qai lako yani e lewe vuqa vei ira na tamata vakabauta ka vakatutusa , ka vakaraitaka e na matana levu na veika era a dau cakava e liu .
E lewe levu tale ga vei ira era daukilakila , era sa kumuna vata na nodra i vola ka la'ki vakama e na matadra kece ga . Era a cakacakataka na i sau ni veika kece koya ka kunea ni rauta e limasagavulu na udolu na i lavo siliva .
A sa tete tiko ga yani na vosa ni Turaga ka sega ni tarovi rawa .
Ni sa oti na veika oya , sa qai nakita e yalona ko Paula me sa lakovi rau mada na yasana ko Masitonia kei Akaia ka me oti koya me qai gole sara ki Jerusalemi . A kaya , tale ga , “ Ni sa oti oya , me'u sa na la'ki raici Roma tale ga . ”
Sa mani mai talai rau sara yani e lewe rua vei ira na nona i vukevuke , ko Timoci kei Erasito , me rau lako ki Masitonia , ka ni se tiko vakalailai tale mada ko koya mai Esia .
Sa qai tubu e na gauna koya e dua na leqa levu e na vuku ni Sala ni Turaga .
E tiko kina e dua na tamata , a yacana ko Timitirio , e matai ni kaukamea ka dau caka i vakatakarakara siliva ni burekalou ni nodra kalou yalewa ko Atemisa , ka dau levu sara kina na i lavo era rawata na tamata cakacaka .
Sa qai tu ko Timitirio ka kacivi ira vata na tamata cakacaka kei ira na tamata e mataqali vata kei koya na nodra cakacaka ni liga , ka kaya , “ Kemuni na noda , ko ni sa kila ni sa cakacaka ga oqo eda sa rawata vakalevu sara tiko kina na noda i yau .
Ia ko ni sa raica tiko ka rogoca na ka sa cakava tiko na tamata oqo ko Paula . E kaya tiko ni kalou e cakava na tamata e sega ni kalou dina . Sa vuqa sara na tamata e rawai , e Efeso ka vaka kina e na yasana taucoko ko Esia .
Na ka e taqayataki , e sega wale ga ni kena sa na rawa ni beci kina na noda cakacaka , ia sa na rawa ni vakawaletaki tale ga kina na valenisoro ni marama kalou levu ko Atemisa , ka me lutu kina mai na nona i tutu lagilagi , ko koya era sa lotu vua ko ira kece e Esia kei na vo ni vuravura ”
Ni ra sa rogoca oya , sa dua tani na nodra cudru , ka ra sa tekivu qoqolou , ka kaya , “ Sa cecere duadua ga ko Atemisa na kalou ni Efeso ! ”
A sa maue na koro taucoko . Era sa qai tauri Keio vakaukauwa kei Arisitako , ko i rau na kai Masitonia ka salavata voli mai kei Paula , ka ra cici vakaukauwa vata kece ki na nodra vale levu ni soqo .
A via lako ko Paula me la'ki sota sara kei ira na tamata oya , ia era a qai tarovi koya na lewe ni lotu .
Era a talatala tale ga vua ko ira e so na vakaitavi lelevu ni Esia , ka ra nona i tokani , ka masuti koya me kakua ni douvaka me lako ki na vale ni soqo .
Ia sa levu na veilecayaki e na vanua ni soqo ; era a qolouvaka e dua na ka ko ira e so , ka dua tale na ka ko ira e so , ka lewe vuqa vei ira era sega ni kila se cava era a soqoni vata yani kina .
Era sa mani nanuma e so ni a vakavuna na soqo ko Alekisada ka ni ra a kauti koya na Jiu me la'ki tu mai liu . Sa qai vakatabataba ko Alekisada , ka via tauca e dua na vosa me taqomaki koya kina .
Ia ni ra sa kila ni dua na Jiu ko koya , sa qai tubu vata mai vakadua na domodra ka ra qolou vata tiko me rauta e rua na aua , ka kaya , “ Sa cecere duadua ga ko Atemisa na kalou ni Efeso ! ”
Ia e a qai mani rawata na vunivola ni koro me vakamalumutaka na lomadra na tamata . E a kaya vei ira , “ Oi kemuni na kai Efeso , ʻ o cei beka na tamata e sa sega tiko ga ni kila ni sa i vakatawa ni valenisoro ni kalou levu ko Atemisa , kei na vatu tabu ka a lutu mai lomalagi na noda koro ko Efeso ?
Me vaka ni sega ni rawa ni dua e vakalasuya na veika oqo sa dodonu kina mo ni tiko vakamalua , ka kakua ni cakava vakaveitalia e dua na ka .
Ko ni sa kauti ira mai ki ke na tamata oqo , ia era sega ni butakoca e dua na ka mai na valenisoro se ra vosa vakacacataka na noda yalewa kalou .
O koya gona oya kevaka era vinakata ko Timitirio kei ira na nona matamatai me ra beitaka e dua na tamata , sa tu na mataveilewai , kei ira na turaganilewa ; ka me ra la'ki veibeitaki ga kina .
Ia kevaka ga e tiko e dua tani tale na ka ko ni via taroga , e na qai dau macala ga e na dua na soqoni vakalawa ka dau vakayacori .
Ni da sa toka sara ga oqo e na dua na i tokatoka ca , ka sa rawa ni da la'ki vaqaqai e na vuku ni mamaue ka yaco e daidai . E sega sara ga ni dua na kena i ulubale , ka na dredre me da vakamacalataka e dua na vuna vinaka . ”
Ia ni sa vosa oti vaka oya , sa qai vakasukai ira yani .
Ni sa oti na leqa oya , sa qai kacivi ira na vakabauta ko Paula , ka tauca vei ira e dua na vosa ni vakadre , ka sa qai biuta me lako ki Masitonia .
A lakova na veiyasana kece koya ko koya , ka vakaukauwataki ira na lewena e na vuqa na vosa , ka mani yaco sara yani ki na vanua ko Akaia .
E a tiko e kea ka vula tolu . Ia ni sa vakarau me gole ki Siria , sa qai kunea ni ra nakicataki koya tiko na Jiu . Sa mani lewa kina me sa na muri tale ki Masitonia ni sa lesu .
E ratou a salavata kaya ko iratou ko Sopate , na luve i Pairasi mai Piria ; ko rau ko Arisitako kei Sekudu mai Cesalonaika ; ko Keio mai Tapi , ko Timoci , kei rau ko Tikrko kei Tirofimo mai Esia .
E ratou a liu tu ko iratou oya ka ratou la'ki waraki keitou mai Tiroa .
Ia ni sa oti na Solevu ni Madrai Sega ni Vakaleveni keitou sa qai soko mai Filipai ka yaco vei iratou ki Tiroa ni sa oti e lima na siga , ka keitou macawa dua e kea .
Ia e na i matai ni siga ni macawa , ni keimami sa soqoni vata me caka na dovi madrai , sa qai vunau vei ira ko Paula . E a vosa tiko ko koya ka yacova sara yani na lomaloma ni bogi ka ni sa na lako tiko e na kena mataka cake .
E a ka levu sara na cina e na i taba vale e cake , e na vanua keimami soqo vata tiko kina .
Ia e dua na cauravou , a yacana ko Autiko , e a dabe toka e na dua na katuba leka ka mani sosovu sara , ni sa balavu tiko na vosa i Paula . Ia ni sa biti koya vakalevu na moce sa qai lutu ki ra mai na i katolu ni taba vale e cake . Ni ra qai keveti koya cake , sa mate tu .
Sa qai lako sobu ko Paula ka la'ki davoci koya ka mokota . Ia ni sa duri cake tale sa kaya , “ Ni kakua ni taqaya , e se bula tiko ko koya ! ”
Sa qai lako cake tale ko Paula ka la'ki dovi madrai ka kana ka ra sa qai mai veivosaki tiko yani vakadede ka yacova ni sa kida na mataka ; oti koya sa qai biuti Ira sara ka lako .
Sa mani bula na cauravou ka ra sa mani kauta ki na nona vale ; a ra sa vakacegui vakalevu sara kina .
Keitou sa mani liu ki waqa ka soko sara ki na koro ko Aso , na vanua me keitou na qai la'ki vakavodoki Paula kina ka ni a tukuna vei keitou ko koya me keitou cakava , oya ni via muri e vanua ko koya .
Ia ni keitou sa sota mai Aso , keitou sa qai vakavodoki koya , ka gole sara ki na koro ko Mitilini .
Keitou soko tale mai kea ka soko ravita na yanuyanu ko Klo e na siga ka tarava . Keitou yaco yani ki na yanuyanu ko Samo e na siga ka tarava , ia e na siga tale ka dua keitou sa yaco sara ki na koro ko Milito .
E a sa lewa tu ko Paula me kakua ni la'ki sobu ki Efeso ka me na kakua kina ni tiko vakadede tale mai Esia . E a vakatotolo tiko , ka nuitaka , kevaka e mani rawa , me na fiko ma Jerusalemi e na siga ni Penitiko .
Ia e a mani talatala ga ko Paula mai Milito ki Efeso ka kerea me ra lako mada yani vua na qase ni lotu mai kea .
Ni ra sa yaco yani vua , sa qai vosa vei ira ko koya , ka kaya , “ Ko ni sa kila na i tovo ni noqu tiko voli vei kemuni e na veisiga kece ga , me vakatekivu mai na i matai ni siga au a yaco yani kina ki Esia .
Au a qarava na Turaga e na yalomalumalumu sara kei na wai ni mataqu e na gauna dredre au sota kaya e na nodra a nakicataki au na Jiu .
Ko ni kila ni'u a sega ni vunia vei kemuni e dua na ka e na yaga vei kemuni , e na noqu vakatavulici kemuni e na veisoqoni ka caka e na matana levu kei na veivale .
E vaka tale ga kina vei ira na Jiu kei ira na kai Kirisi , au a vakarota vei ira me ra veivutuni mai na nodra i valavala ca ka vakabauta na noda Turaga ko Jisu Karisito .
Ia oqo au sa lako tiko ki Jerusalemi e na veituberi ni Yalo Tabu , ka'u sega ni kila se cava e na yaco vei au mai kea .
Na ka ga sa vakatakila tiko vei au na Yalo Tabu e na veikoro kece ga , ni sa waraki au tu mai na valeniveivesu kei na veika rarawa .
Ia sa sega tu ni'u okata me dua na ka na noqu bula ; na ka ga au gadreva oya me'u na vakaotia vakavinaka na noqu i lakolako , kei na i tavi sa solia vei au na Turaga ko Jisu , oya me'u vunautaka na i Tukutuku Vinaka ni loloma soli wale ni Kalou .
“ Ia oqo au sa kila ni sa na sega ni raica tale na mataqu e dua vei kemuni ; oi kemuni ka'u a dau lako voli e na kemuni maliwa , ka vunautaka kina na Matanitu ni Kalou .
O koya gona , au sa tukuna vakadodonu kina vei kemuni e daidai ni sa na sega ni noqu cala kevaka e na mani cudruvi e dua vei kemuni .
Ka ni'u a sa vakamacalataka vakavinaka sara vei kemuni na i naki ni Kalou , ka sega ni vunia e dua na tikina .
O koya gona , mo ni qai qarauni kemuni vinaka kei ira kece ga na qele ni sipi sa lesi kemuni kina na Yalo Tabu mo ni kedra i vakatawa . Ni vakania na i soqosoqo lewenilotu ni Kalou , na lotu ka a volia ko koya e na nona dra .
Au kila ni'u sa na lako tani e ke , era na curu mai e na kemuni maliwa e so na wolifa daukata , ka ra na sega ni via laiva me dro bula e dua vei ira na qele ni sipi .
Era na tubu tale ga mai e so vei kemuni , ka ra na mai vakatanitaka na i vakavuvuli dina me ra vakayarayarataki ira kina na vakabauta ki vei ira .
O koya gona mo ni qai yadra tiko , ka kakua ni guilecava na noqu a sega ni cegu , e na siga kei na bogi , e na loma ni tolu na yabaki , ni vakasalataki kemuni tiko ka tagicaki kemuni .
“ Ia oqo au sa tataunaki kemuni vua na Kalou kei na i tukutuku ni nona loloma , na loloma ka sa rawata me vakatuburi kemuni cake ; me solia tale ga me nomuni na i votavota sa maroroya tu me nodra na nona tamata .
Au a sega ni domona na nona siliva , se koula , se i sulu e dua na tamata .
Ko i kemuni vaka i kemuni ko ni kila ni a dau cakacaka ga na ligaqu oqo me baleta na ka e yaga vei au kei iratou tale ga e ratou tiko vata kei au .
Au a sa vakaraitaka vei kemuni na veika kece sara ; au a vakaraitaka ni sa dodonu e na noda cakacaka vakaukauwa me da dau vukei ira na malumalumu , ka nanuma tiko na vosa ni Turaga ko Jisu , e na nona a kaya , ʻ Sa kalougata vakalevu cake me da solia na ka , ka sega soti na noda dau ciqoma na ka . ʼ “
Ni sa vosa oti vaka oya ko koya , era sa qai tekiduru vata kece ka masu .
E sega ni dua vei ira me sega ni tagi , ka ra sa mokoti koya ka reguca .
Sa rarawa vakalevu sara na lomadra e na nona a kaya ni ra sa na sega tale ni raica na matana . Oti koya era sa qai mai kauti koya sara yani ki waqa .
Keitou sa qai vakamoce vei ira ; sa qai vakarewa na neitou laca ka keitou mai soko vakadodonu sara yani ki na yanuyanu ko Kosa ; mai kea ki na koro ko Roti e na siga ka tarava ; mai Roti keitou gole sara ki na koro ko Patara .
E kea keitou mani raica kina e dua na waqa e vakarau soko tiko ki na yasana ko Finisia ; keitou sa mani soko sara kina .
Keimami soko tiko ka yacova sara yani e dua na vanua e rawa ni raici kina na yanuyanu ko Saipurusi . Keimami sa qai biuti Saipurusi toka e na i mawi ka gole sobu ki na ceva ki Siria , keimami a la'ki kele sara ki na koro ko Taia , ni la'ki sobu kina na i usana ni waqa .
E kea keitou sota kina kei ira e so na vakabauta , ka keitou mani macawa dua vata tiko kei ira . E na veivakauqeti ni Yalo Tabu , era a cikevi Paula kina me kakua ni lako sara ki Jerusalemi .
Ia ni sa oti na gauna koya , keitou sa qai cavu tu me keitou sa lako . Era sa qai lako kece yani ki na i bili ni koro me ra la'ki talaci keitou , ko ira kece kei ira na watidra , kei ira na luvedra . Keimami sa qai tekiduru e matasawa , ka masu ,
ka keimami veivakamocetaki . Keitou sa la'ki vodo ki waqa , ka ra sa suka tale ko ira ki na nodra veivale .
Ni biu ko Taia keimami sa soko sara ki na koro ko Toleme . E kea keitou veikidavaki kina kei ira na vakabauta , ka tiko siga dua vata kei ira .
E na mataka cake keimami sa qai biuta ka yaco sara yani ki Sisaria . Keitou a la'ki curu sara ki na vale i Filipi , na dauveivakalotutaki , ka keitou sa mani vakaicili toka kina . Ko Filipi oqo e dua vei iratou na lewe vitu ka a digitaki mai Jerusalemi .
E va tiko na luvena goneyalewa ka ratou sa dauvunau kece .
Ni sa oti e vica na siga na neitou tiko e kea , sa qai lako sobu mai Jutia e dua na parofita , a yacana ko Akapo .
A lako sara yani vei keitou ka taura na i vaunisulu nei Paula ka vesuka kina na ligana kei na yavana , ka kaya , “ Oqo na ka e kaya na Yalo Tabu , ʻ Era na vesuki koya vaka oqo na i taukei ni vau oqo ko ira na Jiu mai Jerusalemi , ka soli koya ki na ligadra na kai veimatanitu tani . ʼ “
Ni keitou sa rogoca na veika oya , keitou sa qai vakamasuti koya vata kei ira na i taukei , me kakua ni lako cake ki Jerusalemi .
Sa qai sauma ko Paula , ka kaya , “ A cava ʻ o ni tagicaka ? ' O ni via vakadatuvutaka na lomaqu ? ' Oi au , au sa vakarau tu , me sega wale ga ni'u la'ki vesu ki Jerusalemi , ia me'u mate tale ga kina , e na vuku ni yaca ni Turaga ko Jisu ! ”
Ia me vaka ni sa sega ni rawa me veisautaka na lomana , keimami sa mani laiva ga , ka kaya , “ Me yaco ga na loma ni Turaga ”
Ni sa oti e vica na siga e kea , keitou sa qai vakasosolo tale ka lako cake sara ki Jerusalemi .
Era lako vata tale ga kei keitou e so na tisaipeli mai Sisaria . Era sa qai kauti keitou sara vua e dua na kai Sipurusi me keitou la'ki tiko vua . A yaca ni tamata koya ko Nasoni , ka sa tisaipeli dede sara toka ko koya .
Ia ni keitou sa yaco yani ki Jerusalemi , era sa tavaki keitou mai na vakabauta e na marau .
E na kena mataka ka tarava , keitou sa qai lako vata kei Paula ka sikovi Jemesa , ka ra a tiko kece tale ga kina na qase ni lotu .
Ia ni sa kidavaki ira oti ko Paula , sa qai tukuna yadudua na verka kece sara ka cakava na Kalou e na kedra maliwa na kai veimatanitu tani e na ligana .
Ia ni ra sa rogoca oti na nona i tukutuku , era sa vakalagilagia na Kalou . Era sa qai kaya vua , “ Paula , na weka i keimami , ko sa raica na kedra i wiliwili vakaitamera na Jiu era sa vakabauta kei na nodra dau gumatuataka na muria na Lawa i Mosese .
Sa mai tukuni vei ira ni ko sa vakatavulici ira na Jiu e na kedra maliwa na kai veimatanitu tani me ra sa biuta na lawa i Mosese , ka tukuna tiko vei ira me ra sa kakua ni cilivi ira na luvedra se maroroya na i valavala vaka-Jiu .
Era na rogoca tale dina ga ni ko sa yaco mai . A cava beka me na caka ?
Ia e vakaoqo na ka keitou vinakata mo cakava . E ratou tiko oqo e lewe va na tamata e ratou a cakava e dua na bubului .
Mo kauti iratou , mo dou la'ki vakasavasavataki vata . Mo sauma na i sau ni kena tasivori na uludratou , me ra na kila kece kina ni a sega ni dina na veika a tukuni vei ira me baleti iko , ka ni ko sa dau muria tale ga na Lawa ko iko e na nomu i valavala .
Ia e na vukudra na kai veimatanitu tani era sa vakabauta , keimami a sa vola oti vei ira na neimami lewa , oya me ra vakatabui ira ga mai na kakana sa vakacabori oti vei ira na kalou matakau , mai na dra tale ga , kei na ka sa kuna , kei na veibutakoci ”
Sa qai kauti iratou na tamata koya ko Paula e na mataka , ka vakasavasavataki koya vata kei iratou . Sa qai curu ki na Valenisoro ka la'ki tukuna kina na siga e na oti kina na veivakasavasavataki , ka me sa na qai vakacabori kina na i madrali me dui baleti iratou yadua .
Ia ni sa vovoleka sara tiko ga ni cava na siga vitu , era sa qai raici koya e na Valenisoro e so na Jiu mai Esia . Era sa qai vakauqeti ira kece na lewe vuqa , ka vesuki Paula .
A ra sa qoqolou ka kaya , “ Oi kemuni na Isireli , ni veivuke mai ! Oqo na tamata sa vakatavulici ira tiko na tamata kece ga e na veivanua kece ga , me ra cati ira na noda ; me ra cata na Lawa i Mosese kei na Valenisoro oqo . Ia sa yaco sara oqo me la'ki kauti ira mai e so na kai matanitu tani ki Valenisoro me mai vakadukadukalitaka kina na vanua tabu oqo ! ”
Era kaya oya me baleta ni ra a raici rau vata kei Tirofimo na kai Efeso e na loma ni koro , ka ra nanuma ni a kauti koya tale ga ko Paula ki na Valenisoro .
A maue na koro taucoko ka ra sa cici vata yani na tamata , ka tauri Paula , ka yarataki koya ki na tautuba ni Valenisoro ; ka sa sogo sara na katuba .
Ni ra sa vakasaga tiko ga me ra vakamatei koya , sa yaco na i tukutuku vua na turaganivalu liu ni matasotia , ni sa maue tiko ko Jerusalemi taucoko .
A sega tale ni wawa ko koya , ka a kauta sara e so na sotia kei na so na turaganivalu ka ra cici sobu vei ira na tamata . Ia ni ra sa raici ira na sotia kei na turaganivalu liu ko ira na tamata , sa mudu sara na nodra vaculaki Paula .
Sa qai lako sara yani na turaganivalu liu ka tauri koya , ka vakarota me vesu e na rua na sinucodo . Sa qai taroga vei ira na tu e kea , “ O cei na tamata oqo ? A cava e cakava ? ”
Era sa qai kacivaka yani e so e dua na ka , ka so e dua tale na ka . Ia ni sa sega ga ni kila ko koya na kena dina e na vuku ni levu ni veilecayaki , sa mani vakarota me kau ko Paula ki na nodra i tikotiko na sotia .
Ni sa yaco ko Paula ki na i kabakaba , era sa qai colati koya na sotia e na vuku ni nodra i valavala kaukauwa na tamata oya :
ka ni ra muri tiko yani e dua na i lala levu , ka qolouvaka tiko , “ Vakamatea ! ”
Ia ni sa vakarau me curuma yani ko Paula na i tikotiko ni valu , sa qai kaya vua na turaganivalu liu e ua vosa Vakirisi , “ E rawa beka ni'u tukuna vei kemuni e dua na ka ? ” Sa qai kaya na turaganivalu , “ ' O kila na vosa Vakirisi ?
E sega li ni ʻ o iko na kai Ijipita ko a se tani mai na matanitu e na dua na gauna sa oti , ka liutaki ira kina ki na loma ni vanua e lewe va na udolu na lewe ni lala daulaba , na Sikari ? ”
Sa qai sauma ko Paula ka kaya , “ Oi au e dua na Jiu , au a sucu mai na koro ko Tarisu , ka'u lewe ni dua na koro dokai e na yasana ko Silisia . Au sa kerei kemuni mo ni laivi au mada me'u vosa vei ira oqo . ”
Sa mani vakadonuya na turaganivalu me vosa ko Paula . Sa qai tu ko koya e na i kabakaba , ka vakatabataba vei ira na tamata . Ni ra sa tiko lo kece sara , sa qai vosa vei ira e na vosa vaka-Iperiu .
“ Oi kemuni na wekaqu kei kemuni na qase , ni rogoca mada na veika dina au via tusanaka me baleti au . ”
Ia ni ra sa rogoca ni vosa vei ira ko koya e na vosa vaka-Iperiu , era sa tiko lo sara . Sa qai vosa ko Paula ka kaya ,
“ ' Oi au e dua na Jiu , au a sucu mai Tarisu mai Silisia , ia au a susugi ga e na koro oqo , ka'u vuli ka vei Kamelieli me baleta na kena muri vakadodonu sara na nodra Lawa na noda qase . Au a dau qarava vagumatua na Kalou me vakataki kemuni kece ga ko ni tiko e ke e daidai .
Au a dau vakacacani ira sara vakaukauwa era muria na Sala oqo , ka ra la'ki mate sara kina e so . Au a vesuki ira na tagane kei na yalewa ka biuti ira ki valeniveivesu .
E rawa sara ga ni ra vakadinadinataki au kina na Bete Levu kei ira kece na lewe ni Bose . Ni'u a taura mai vei ira na nodra i vola vei ira na Jiu mai Tamasiko , ka'u a lako sara me'u la'ki kauti ira mai vakavesu na tamata koya ki Jerusalemi me ra mai totogitaki kina ”
“ Ia ni'u sa lako tiko ka'u sa voleka sara yani ki Tamasiko , e na sigalevu tutu , e a qai cila vakavolivoliti au vakasauri e dua na rarama levu mai lomalagi .
Au sa qai bale sobu ki na qele ka'u qai rogoca e dua na vosa ni kaya mai vei au , ʻ I Saula ! I Saula ! A cava ko vakacacani au tiko kina ? ʼ
Au a qai sauma , ka kaya , ʻ ' O cei ʻ o kemuni , Turaga ? ʼ Sa qai kaya mai vei au ko koya , ' Oi au ko Jisu na kai Nasareci , o koya ko sa vakacacana tiko . ʼ
E ratou a raica na rarama oya ko iratou ka tiko vata kei au , ia e ratou a sega ga ni rogoca na domo i koya ka vosa vei au .
Au sa qai kaya tale , ʻ Kemuni na Turaga , a cava me'u cakava . ʼ Sa qai kaya vei au na Turaga , ʻ Tucake , lako ki Tamasiko , ka na tukuni vei iko na ka kece ga sa lesi tu vei iko mo cakava . ʼ
Ia me vaka ni'u a sega sara ga ni rai rawa e na vuku ni kena ramase na rarama koya , e ratou sa mani tuberi au ga kina ko iratou ka tiko vata kei au ka yaco sara ki Tamasiko .
“ E tiko e kea e dua na tamata na yaca na ko Ananaiasa , e tamata daulotu me vaka na ka e tu e na Lawa , ka vinaka na kena i rogorogo vei ira kece ga na Jiu era tiko kina .
E a lako mai vei au ka mai tu e tikiqu ka kaya , ʻ I na wekaqu Saula , mo rai tale ! ' E na tiki ni gauna vata ga koya au sa rai vinaka tale kina ka'u raici koya sara .
E a qai kaya vei au ko koya , ʻ Sa lesi iko na nodra Kalou na noda qase mo kila na lomana , mo kilai Koya na nona Dauveiqaravi Yalododonu , ka mo rogoca sara ga na vosa mai na gusuna .
Ni ko na dau tukuna vei ira kece ga na tamata , na veika ko sa raica ka rogoca .
Ia oqo , a cava tale mo waraka ? Tu cake , mo papitaisotaki , me vui laivi na nomu i valavala ca , ni ko sa masuta tiko na yacana . ʼ “
“ Ia ni'u sa lesu tale mai ki Jerusalemi , au a mani la'ki masu tiko e na Valenisoro . Au a qai raica e dua na raivotu .
Au a raica na Turaga ni kaya tiko vei au , ʻ Vakatotolo ka biuti Jerusalemi sara , ni ra na sega ni vakabauta na nomu i tukutuku baleti au . ʼ
Au a qai kaya vua , ʻ Turaga , era sa kila vinaka sara tiko ga ni'u a dau curuma na veivalenilotu ka vesuki ira ka vakanakuitataki ira era sa vakabauti kemuni .
E na gauna a vakamatei kina na nomuni tamata ko Sitiveni , au a tu sara ga kina ka vakadonuya tu na kena caka ka'u a maroroya tiko na nodra i sulu na tamata era a vakamatei koya . ʼ
Sa qai kaya ga vei au ko koya , ʻ Mo lako ga , ni'u sa na talai iko vakayawa ki vei ira na kai veimatanitu tani . ʼ “
Era a vakarogoci koya vakavinaka tiko me yacova ni sa cavuta na vosa oya . Era sa qai tabalaka cake mai na domodra , ka kaya , “ Me kau tani e vuravura na tamata vaka oqo ! Sa sega ni dodonu me bula tiko ! ”
Ia ni ra sa qoqolou tiko ga , ka cebuceburaka na nodra i sulu , ka kaburaka ki macawa na kuvu ni qele ,
sa qai vakarota na turaganivalu liu me kau ki na i tikotiko ni valu ko Paula . A sa kaya tale ga me vakanakuitataki ka vakatarogi , me kilai kina na vu ni nodra qolouvaki koya na Jiu .
Ia ni ra sa vesuki koya tu me sa kanakuita , sa qai kaya ko Paula ki vua na turaganivalu ka tu e tikina , “ E tara li vei kemuni mo ni vakananakuitataka e dua na kai Roma ni sa sega mada ni lewai ? ”
Ni sa rogoca na turaganivalu na ka oya , sa lako sara ka tukuna vua na turaganivalu liu , “ Ni qarauna vinaka na ka ko vakarau cakava . Na tamata oqo e kai Roma ”
Sa mani lako na turaganivalu liu , ka kaya vei Paula , “ Tukuna mada vei au , ʻ o iko , ʻ o kai Roma se sega ? ” Sa qai kaya ko koya , “ Io ! ”
A sauma na turaganivalu liu ka kaya , “ Oi au , au a sauma e dua na i lavo levu me'u yaco kina me'u kai Roma . ” Sa qai kaya ko Paula , “ Ia ʻ oi au , au kai Roma e na noqu sucu . ”
E ratou sa mai lako tani sara ko iratou ka ratou a sa vakarau la'ki vakatarogi Paula tiko . A sa rere tale ga na turaganivalu liu ni sa qai kila ni kai Roma ko koya , kei na nona a sa vesuki koya tale ga .
E na mataka ka tarava , ni sa via kila na turaganivalu liu na dina ni ka era beitaki Paula tiko kina ko ira na Jiu , sa mani sereki koya ka vakarota me ra soqoni vata yani ko ira na bete levu kei ira na lewe ni matabose e cake . Sa qai mai kauti Paula sobu yani ko koya ka la'ki vakaturi koya e matadra .



E a wanonovi ira matua na lewe ni Bose ko Paula ka sa qai kaya , “ ' Oi kemuni na wekaqu , e galala vinaka sara tu ga na lomaqu e na ka e baleta na noqu bula e na mata ni Kalou me yacova na siga oqo . ”
Sa qai vakarota ko Ananaiasa , na Bete Levu , vei ira ka tu volekati Paula me ra sabaka na gusuna .
Sa qai kaya vua ko Paula , “ ' O dabe toka 'qori mo veilewaitaki au me vaka na ka e tukuni e na Lawa , ʻ o qai voroka tale na Lawa e na nomu vakarota me'u lausaba ! ' O iko na i bulubulu boro vulavula , walega ! Raica e na sabaki iko tale ga vaka kina na Kalou ! ”
E ratou sa qai kaya na tu volekati koya , “ Sa rui viavia levu na gusumu vua na Bete Levu ni Kalou ! ”
Sa qai kaya ko Paula , “ Kemuni na wekaqu , au a sega ni kila ni Bete Levu ko koya . Sa volai tu e na i Vola Tabu , ʻ Mo kakua ni vosa vakacacataka e dua na nodra i liuliu na kai nomu . ʼ “
Ia ni sa raica ko Paula ni dua na i wase era Setoki ka dua na i wase era Farisi , sa qai kaci yani vei ira na lewe ni Bose , ka kaya , “ Kemuni na wekaqu , ko i au e dua na Farisi , au luve ni Farisi . Au sa lewai tu oqo me baleta ni'u vakabauta ni ra na tucake tale na mate ”
Ia , ni sa oti na nona kaya oya , sa tubu sara e dua na veileti ena kedra maliwa na Farisi kei ira na Setoki , ka sa tawase rua sara kina na soqoni .
Ko ira na Setoki era vakabauta ni na sega na tu cake mai na mate , e sega na agilosi ka sega tale ga na yalo ; ia era vakabauta na ka tolutolu oya na Farisi .
A sa tubu me levu sara na qoqolou , ka ra sa tu cake e so na daunilawa era nodra i tokani na Farisi , ka ra veiba vakaukauwa sara , ka kaya , “ Keitou sega ni raica e dua na cala vua na tamata oqo . E rairai e a vosa dina ga vua e dua na yalo se agilosi ! ”
Ia ni sa tubu me kaukauwa vakalevu na veileti , sa taqayataka na turaganivalu liu de ra na qai basuraki Paula . Sa mani vakaroti ira na sotia me ra lako sobu , ka kaliraki koya tani mai , ka kauta ki na i tikotiko ni valu .
E na bogi ni siga koya , e a tu e na tiki i Paula na turaga ka kaya vua , “ Kakua ni yalo lailai ! Me vaka ni ko sa tukuni au e Jerusalemi , ko na laʼki tukuni au tale ga ki Roma ! ”
Ni sa siga na vanua era sa qai nakicataki Paula e so na Jiu . Era sa cakava e dua na bubului ka ra yalataka kina me ra kakua ni kana se gunu me yacova sara ni ra sa vakamatei Paula .
Era lewe vasagavulu vakacaca ko ira ka bukia oya na vere kei Paula .
Era sa qai lako vei ira na bete levu kei ira na qase , ka kaya , “ Keimami sa bubuluitaka me keimami kakua ni kania e dua na ka me yacova ni keimami sa vakamatei Paula .
Ia ko i kemuni kei ira na lewe ni Bose mo ni qai tukutuku vua na turaganivalu liu me kauti Paula sobu mada mai vei kemuni , me vaka ga ko ni via kila vakavinaka cake na veika e baleti koya . Keimami sa na vakarau toka me keimami vakamatei koya ni bera ni yaco mai ki ke ”
Ia e a rogoca na vere oya na luve i ganei Paula gone tagane ka mani lako sara ki na i tikotiko ni valu , ka la'ki tukuna vei Paula .
Sa qai kaciva e dua na turaganivalu ko Paula ka kaya , “ Kauta mada na cauravou oqo ki vua na turaganivalu liu , e tiko vua e dua na ka me tukuna vei koya . ”
Sa qai kauti koya na turaganivalu koya vua na turaganivalu liu , ka kaya , “ E a kacivi au na kaivesu , ko Paula , ka kerea me'u kauta mai vei kemuni na cauravou oqo ni tiko vua e dua na ka me tukuna vei kemuni . ”
Sa taura sara na ligana na turaganivalu liu ka tuberi koya vakatikitiki , ka kaya vua , “ A cava ʻ o via tukuna vei au ? ”
Sa qai kaya ko koya , “ Era sa lomavata na Jiu me ra kerei kemuni mo ni kauti Paula sobu vei ira na matabose ni mataka me vaka ga era via kila vakavinaka cake na veika e baleti koya .
Mo ni kakua sara ni vakarogoca na nodra kerekere , ni sivia e lewe vasagavulu vei ira era sa nakicataki koya tiko . Era sa bubuluitaka tu ni ra na sega ni kana se gunu me yacova ni ra sa vakamatei Paula . Era sa vakarau tu ga oqo , ka ra sa namaka wale tiko ga na nomuni lewa . ”
Sa qai kaya na turaganivalu vua na cauravou , “ Kakua ni tukuna tale vua e dua ni ko sa mai tukutuku oti vei au . ” Oti koya sa mani mai vakatala sara yani .
Sa qai kacivi rau e rua na turaganivalu na turaganivalu liu , ka kaya vei rau , “ Drau vakarautaka e lewe rua na drau na sotia i valu yava , vata kei na vitusagavulu na sotia i valu ose , ka rua na drau na sotia i valu moto me ra lako ki Sisaria e na ciwa na kaloko e na bogi e daidai .
Drau vakarautaka tale ga e so na ose me na vodo kina ko Paula , ka kauti koya vei Vilikesa , na kovana ”
Sa qai mai vola yani ko koya e dua na i vola ka vaka oqo na lewena :
“ Mai vei Kilotiu Laisiasa , ki vua na turaga dokai , na kovana , ko Vilikesa . Ni sa bula !
Na tamata ka kau tiko yani oqori e a sa voleka sara ni ra vakamatei koya na Jiu . Ni'u sa mai kila ni kai Roma ko koya , au sa qai kauti ira kina na sotia ka la'ki vakabulai koya mai .
Ia ni'u a via kila se cava na ka era a beitaki koya tiko kina , au a mani kauti koya sobu kina ki na nodra Matabose .
Au a mani kunea ni beitaki tiko ko koya e na dua na ka e baleta na nodra Lawa , ia e a sega ni dua na ka e dodonu me mate kina , se me tiko vakavesu kina .
Ia ni sa mai tukuni vei au ni ra sa nakicataki koya tiko na Jiu , au sa vakauti koya sara yani kina oqo vei kemuni , ka'u sa vakarota , tale ga vei ira era beitaki koya me ra na qai la'ki tukuna e matamuni na ka sa beitaki kina ko Paula ”
Era sa qai kauti Paula na sotia me vaka na veika sa vakaroti vei ira ka kauti koya sara ki na koro ko Anitipatiri e na bogi .
Ena mataka ka tarava e ra sa qai lesu tale ki na i tikotiko ni valu na sotia i valu yava ka ra a veikau sara tiko na i valu ose .
Era sa mani yaco ki Sisaria , ka ra la'ki solia sara na i vola vua na kovana , ka soli Paula tale ga vua .
Ia ni sa wilika oti na i vola na kovana , sa qai tarogi Paula se ko cei na nona yasana . Ia ni sa kila ni kai Silisia ko koya ,
sa qai kaya , “ Au na qai rogoca na ka e baleti iko ni ra sa yaco mai ko ira era beitaki iko ” Oti oya sa qai vakarota na kovana me la'ki yadravi tiko ko Paula e na vale ni veilewai i Eroti .

Ni oti e lima na siga , sa qai lako sobu ko Ananaiasa na Bete Levu kei ira na qase ni Isireli kei na dua na loya ko Teritulu . Era sa la'ki tu e na mata ni Kovana ka ra sa qai beitaki Paula vua .
Sa qai kacivi yani ki loma ko Paula , ka sa vakatekivu me beitaki koya ko Teritulu ka kaya , “ Kemuni na Turaga na Kovana ! E na nomuni veiliutaki vinaka keimami sa kune vakacegu tiko kina e na dua na gauna balavu , ka sa yaco tale ga dina e levu na veisau vinaka e na loma ni vanua oqo .
Keimami sa rekitaka dina na veika oqo e na veivanua kece ga kei na veigauna kece ga , ka keimami sa vakavinavinaka kina vakalevu vei kemuni Vilikesa , na neimami turaga dokai .
Ia au sega ni vinakata me'u vakaotia wale ga na nomuni gauna , o koya gona au sa masuti kemuni mo ni yalo vinaka mo ni rogoci keimami mada vakalailai .
Keimami sa kunea ni sa dua na tamata dauveivakacalai na tamata oqo ; sa dau vakatubu ca vei ira na Jiu e na veiyasa i vuravura kece ga , ka sa dua sara ga ko koya na nodra i liuliu na i lawalawa ni kai Nasareci .
E a tovolea tale ga ko koya me vakadukadukalitaka na Valenisoro ka keimami a mani vesuki koya , [ ka via veilewaitaki koya me vaka na neimami Lawa .
Ia e a qai lako yani ko Laisiasa , na turaganivalu liu , ka kaliraki koya vakaukauwa mai na liga i keimami .
A qai vakarota vei ira ka beitaki koya me ra lako mai vei kemuni . ] Ni ko ni sa na vaqaqai koya ko ni sa na qai kila rawa ga mai vua na veika keimami beitaki koya kina . ”
Era a tokona na Jiu na veibeitaki oya ka ra kaya ni sa dina kece sara .
Sa qai deguvacu na kovana vei Paula me vosa , ka sa qai kaya ko koya , “ E na noqu kila ni sa balavu na gauna ko ni turaganilewa tu kina e na vanua oqo , sa ka ni marau kina vei au me'u vakamacalataki au vei kemuni , ka sauma na veika au beitaki tiko kina .
Sa rawa ni ko ni vakadinadinataka ni sa qai sivia wale ga oqo e tinikarua na siga na noqu a lako cake kina ki Jerusalemi me'u la'ki lotu kina .
Era a sega ni kunei au na Jiu ni keirau veileti tiko kei na dua na tamata , se ni'u vakatubu ca tiko vei ira na lewe vuqa e na Valenisoro , se e na veivalenilotu , se e na loma ni koro .
Era sega ni vakadinadinataka rawa vei kemuni na veika era beitaki au tiko kina oqo .
Ia na ka ga au via tusanaka vei kemuni me baleti au sa i koya oqo : au qarava dina tiko na nodra Kalou na neimami qase e na noqu muria tiko na kena Sala , ka ra kaya tiko ko ira oqo ni cala . Au vakabauta na veika kece ga e volai tu e na Lawa i Mosese kei na ka era vola na parofita .
Sa tu na noqu vakanuinui vua na Kalou , me vaka tale ga era vakabauta ko ira oqo , ni ra na tu cake tale mai na mate ko ira na yalododonu kei ira na sega ni yalododonu .
O koya gona oya , au sa dau saga kina e na veigauna kece ga e na noqu i gu taucoko me kakua ni dua na ka e cala kina na lewa ni lomaqu vua na Kalou ka vaka kina vei ira na tamata .
“ Sa oti oqo e vica na yabaki , au sa qai lesu mai ka kauta mai na i solisoli vei ira na dravudravua e na noqu vanua , ka me'u mai vakacabo i madrali tale ga .
Ia ni'u se la'ki qarava tiko na i tavi oya , era sa mani kunei au e na Valenisoro ni sa oti na cakacaka ni noqu vakasavasavataki . A sega ni dua na i binibini tamata me keimami tiko vata ka sega tale ga ni dua na maue .
Ia e so ga na Jiu mai Esia era a tiko kina ; e dodonu ga me ra a lako mai e liu ki ke , e matamuni , ko ira ka mai veibeitaki , kevaka e tu na ka me ra beitaki au kina .
Se me ra tukuna ko ira oqo na cala era a raica vei au e na noqu a tu e matadra na lewe ni Bose ,
vakavo ga na noqu a kailavaka ni'u sa tu e na kedra maliwa , ʻ Ko ni sa veilewaitaki au tiko e daidai ni'u sa vakabauta ni ra na vakaturi cake tale na mate . ʼ “
Ia ko Vilikesa , ni sa rui buta vinaka tu e na ka e baleta na Sala ni Turaga , sa vakasukai ira , ka kaya , “ Ni sa na lako sobu mai ko Laisiasa , na turaganivalu liu , au sa na qai vakataulewa e na ka oqo ”
Sa qai vakarota na turaganivalu me vakatawai tiko ko Paula , ka me solia tale ga vua e so na galala ka me kakua ni tarova e dua vei ira na wekana e via sikovi koya .
Ni sa oti e vica na siga , e rau sa qai lako yani ko Vilikesa kei na watina ko Tarusila , e dua na marama ni Jutia . A talatala ko Vilikesa me lako yani vua ko Paula , ka sa vakarogoci koya e na nona i vakamacala me baleta na noda vakabauti Karisito Jisu .
Ia ni sa la'ki yaco na i vakamacala i Paula me baleta na dodonu , na noda lewai keda rawa vakavinaka na tamata , kei na veilewai sa bera tiko mai , sa domobula ko Vilikesa , ka kaya , “ Mo sa tei lako tale mada ; ke na mani dua tale na gauna e galala , au na qai kacivi iko tale mai . ”
E na gauna vata oya e a nuitaka tiko kina ko Vilikesa ni na soli i lavo vua ko Paula . oya na vuna e a dau talatala vakawasoma sara kina vua ko koya ka veitalanoa kaya .
Ni sa oti e rua na yabaki , sa qai la'ki sosomitaki Vilikesa ko Porisiu Vesito . Ia na nona via vakayalovinakataki ira na Jiu ko Vilikesa , e a mani biuti Paula tu ga kina e na valeniveivesu .

Ni sa oti e tolu na siga mai na gauna ka yaco yani kina ko Vesito , sa qai cavutu mai Sisaria ko koya ka lako cake ki Jerusalemi .
E kea era sa qai beitaki Paula vua ko ira na bete levu kei ira na nodra i liuliu na Jiu , ka masuti koya
me bau lomani ira ka me talatala me lako yani ki Jerusalemi ko Paula , ka ni ra a sa bukia tiko na kena vere oya me ra na vakamatei koya e gaunisala .
Sa qai kaya ko Vesito , “ E se vesu tiko ga mai Sisaria ko Paula , ka'u sa na vakarau lesu tale tiko ga kina oqo ko i au .
Me ra lako mai na nomuni i liuliu me keimami mai lako vata sobu , ka me ra na beitaki koya , kevaka e tu na ka me beitaki kina ”
Ia ni sa oti e walu se tini na siga na nona tiko vei ira , sa qai lako sobu ki Sisaria . E na siga ka tarava sa la'ki dabe sara e na i tikotiko ni veilewai , ka vakarota me kau yani ko Paula .
Ni sa yaco yani ko Paula era sa qai tu vakavolivoliti koya ko ira na Jiu ka ra lako mai Jerusalemi , ka beitaki koya e na vuqa na cala lelevu , ia era a sega ga ni vakadinadinataka rawa .
Ia sa qai sauma na veibeitaki koya ko Paula , ka kaya , “ E sega ni bau dua na ka ca au a cakava ki na nodra Lawa na Jiu , se ki na Valenisoro , se ki vua na Sisa . ”
Ia ni sa via vakayalovinakataki ira ga na Jiu ko Vesito , sa qai kaya kina vei Paula , “ Ko na makutu mo lako cake ki Jerusalemi mo la'ki lewai kina vei au e na veika oqo ? ”
Sa qai kaya ko Paula , “ Au sa tu sara tu ga oqo e na mata ni tikotiko ni veilewai e nona na Sisa , ka sa dodonu me'u lewai kina . Au a sega ni vakayacora e dua na cala vei ira na Jiu , me vaka ko ni sa kila .
Kevaka au sa tamata i valavala ca , se'u a kitaka e dua na ka sa dodonu me'u vakamatei kina , au sega ni via kerea me'u vakabulai mai kina . Ia ke sega ni dina na ka era beitaki au tiko kina , e sega ni dua e na soli au rawa vei ira . Au sa kerea gona kina me la'ki rogoci na noqu kisi vua na Sisa ! ”
Ia ni ratou sa vakasamataka oti ko Vesito kei iratou na nona dauvakasala , sa qai kaya vua ko Vesito , “ Ko sa vinakata mo la'ki rogoci vua na Sisa , ia ko sa na lako vua na Sisa ”
Ni oti tale e vica na siga , e rau sa qai lako yani na tui ko Akariva kei Verenaisi me rau la'ki veikidavaki kei Vesito .
Ia ni sa oti e vica na siga na nodrau tiko e kea , a mani tukuna na veika e baleti Paula ko Vesito vua na tui , ka kaya , “ E tiko oqo e dua na tamata ka a biuti koya tu mai vakavesu ko Vilikesa .
E na noqu a lako ki Jerusalemi , era a qai mai tukuni koya vei au ko ira ua bete levu kei ira na nodra qase na Jiu , ka kerei au me'u vakatauca vua na lewa ni se cala e na lawa .
Au a qai kaya vei ira ni sega ni noda i vakarau na kai Roma me da solia e dua na tamata me la'ki vakamatei ni se bera mada ni ra mai veiraimata kei ira na beitaki koya e na mataveilewai , ka vakamacala tale ga e na ka e beitaki kina .
Era sa mani lako vata mai ki ke , ka'u a sega tale ni lokuyara , ni'u sa cakava sara na kena veilewai e na siga ka tarava , ka vakarota me la'ki kau mai na tamata oqo .
Ia ni ra sa tu cake ko ira ka beitaki koya , era a sega ni beitaki koya e na dua na ka ca au a nanuma ni ra na beitaki koya kina .
Na leqa wale ga e tiko oya na nodra veileti me baleta na veika e so ni nodra lotu , kei na ka e baleta e dua na tamata sa mate , oya ko Jisu . Ia e kaya tiko ko Paula ni sa bula tiko ga ko koya .
A leqa na lomaqu ni'u sega ni kila se me'u na vaqaqa vakacava na veika oqo , ka'u sa mani tarogi Paula kina se na via lako cake ki Jerusalemi me la'ki lewai kina se sega .
Ia ni sa mani kerea ko Paula me sa tu vaka wawa mada ga na nona kisi me na qai vakataulewa kina na Sisa ko Akusito , au sa mani vakarota me sa tiko vakavesu tiko mada ga me yacova ni'u sa na vakauti koya rawa vua na Sisa . ”
Sa mani kaya vei Vesito ko Akariva , “ Au via rogoca sara ga vaka i au na tamata 'qo . ” Sa qai kaya ko Vesito , “ ' O ni na rogoci koya ni mataka . ” Ko Paula e na Matadrau ko Akariva kei Verenaisi
E na siga ka tarava , e rau sa ukucavu mai ko Akariva kei Verenaisi , ka la'ki curu ki na vale ni soqo kei ira na turaganivalu lelevu kei ira na turaga dokai e na koro koya . Sa qai vakarota ko Vesito me kau yani ko Paula .
Sa qai kaya ko Vesito , “ Kemuni Akariva , na tui , kei kemuni kece ga ka da soqoni vata tiko oqo , ko ni sa raica na tamata oqo , sa i koya era sa cikevi au kina ko ira kece ga na Jiu mai Jerusalemi , ka vaka kina e ke , ka ra kaya ni sa sega ni dodonu me bula tiko ko koya .
Ia ni'u a sega ni kunea e dua na cala e cakava ka dodonu me tau kina vua na i totogi mate , ka ni sa kerea tale ga me la'ki lewai koya ko Akusito , au sa lewa kina me'u sa na vakauti koya vua .
Ia e sega ni tiko e dua na ka me'u vola vua na tui me baleti koya . Sa i koya ga oqo au sa kauti koya mai kina e ke , ka vakabibi e matamuni Akariva na tui , mo ni mai vaqaqa , ka me rawa ni dua kina na ka me'u vola vua na Sisa .
Ni sa dua na ka lialia me'u vakauta tu e dua na kaivesu ka sega ni lako vata kei na dua na i vakamacala matata ni veika e beitaki kina ”
Sa qai kaya vei Paula ko Akariva , ʻ Sa rawa ni ko vakamacalataki iko mai e na gauna oqo . ” Sa qai dodoka na ligana ko Paula ka vakatekivu me tukuni koya :
“ Au nanuma ni'u sa kalougata ko i au , kemuni Akariva na tui , ni'u sa na tukuni au e daidai e matamuni e na vuku ni veika kece ga era beitaki au kina na Jiu ,
vakabibi ni ko ni sa rui kila vinaka kece sara na nodra i valavala na Jiu kei na veika era dau veiletitaka . Au sa kerei kemuni kina mo ni rogoci au e na yalo vosota .
“ Era sa kila kece sara na Jiu na i tovo ni noqu bula mai na gauna ni noqu gone ka yacova mai oqo . Era kila ni'u a dau tu ga e liu mai na noqu vanua , ka vaka kina na noqu bula mai Jerusalemi .
E ra sa kila makawa tu mai , kevaka e lomadra , sa rawa ni ra vakadinadinataka vei kemuni , ni'u a bula tu mai e na i vakarau ni bula vaka-Farisi , koya na taba ni neimami lotu ka dau muria vakamatailalai sara na kena lawa .
Ia au sa mai tu oqo me'u lewai e na vuku ni noqu nuitaka na vosa ni yalayala ka a solia na Kalou vei ira na neimami qase ,
sa i koya oqo na ka sara ga era a nuitaka me ra na taukena ko ira na neimami yavusa e tinikarua e na nodra dau qarava tiko na Kalou e na siga kei na bogi . Ia sa i koya na vakanuinui oqo kemuni na tui , era sa vakacalai au tiko kina na Jiu .
A cava soti beka e dredre kina vei kemuni na tiko oqo mo ni vakabauta ni sa rawa vua na Kalou me vakaturi ira cake tale na mate ?
“ Ko i au vakai au , au a nanuma ni sa dodonu me'u cakava na veika kece ga au rawata me'u saqata kina na yaca i Jisu na kai Nasareci .
Ka sa i koya sara ga na ka koya au a cakava mai Jerusalemi . A soli vei au na kaukauwa mai vei ira na bete levu , ka'u a biuti ira kina e lewe vuqa na tamata ni Kalou ki na valeniveivesu ; ia ni sa lewai me ra vakamatei , au a tokona na lewa oya .
Au a dau vakaitotogitaki ira vakavuqa e na veivalenilotu , ka vakasaurarataki ira me ra cakitaka na nodra vakabauta . Na kena levu na noqu rarawataki ira , au a lako sara kina ki na veikoro lelevu e so mai na veimatanitu tani ka la'ki vakacacani ira kina ”
“ Sa i koya sara tale ga na i naki oya au a lako tiko kina ki Tamasiko . Au a lako tiko e na nodra lewa kei na nodra veitalai na bete levu mai Jerusalemi .
Ia ni keimami sa lako tiko e na gaunisala ni rauta na sigalevu tutu , kemuni na tui , au a qai raica e dua na rarama mai lomalagi , e kaukauwa cake na kena i serau mai na i serau ni matanisiga , ni sa cila vakavolivoliti au kei ira keimami lako vata tiko .
Keimami a bale kece ki na qele , ka'u a qai rogoca e dua na domo ni kaya mai vei au e na vosa vaka-Iperiu , ʻ I Saula , I Saula ! A cava ko vakacacani au tiko kina ? Me vaka ni na mavoa na manumanu e tekea na matanimoto , na kena i uso , e na vaka tale ga kina vei iko ; na levu ga ni nomu vakacacani au , na levu ni nomu mavoa ! '
Au sa qai kaya , ʻ ' O cei o kemuni , Turaga ? ʼ Sa qai kaya na Turaga , ʻ ' Oi au ko Jisu , o koya ko sa vakacacana tiko .
Ia duri cake ka tu e yavamu . Au sa rairai oqo vei iko me'u lesi iko mo noqu dauveiqaravi ka mo na dautukuna na veika ko sa raica e daidai kei na veika au na vakaraitaka vei iko e muri .
Au na vakabulai iko mai vei ira na Isireli kei ira na kai veimatanitu tani , ko ira au sa na talai iko kina .
Mo la'ki dolava na matadra , me ra saumaki mai na butobuto ki na rarama , mai na kaukauwa i Setani ki vua na Kalou ; me bokoci kina na nodra i valavala ca , ka ra okati vata kei ira era sa vakasavasavataki me ra nona na Kalou e na nodra sa vakabauti au . ʼ
“ ' O koya oqo , kemuni Akariva , na tui , au a sega ni talaidredre kina ki na raivotu sa vakaraitaki vei au mai lomalagi .
Au a tekivu vei ira mai Tamasiko , ka qai tarava ko Jerusalemi kei na loma ni yasana kece ko Jutia , ka vaka kina vei ira tale ga na kai veimatanitu tani . Au a vunautaka kina me ra veivutuni ka saumaki mai vua na Kalou , ka cakava na cakacaka e vakaraitaki kina ni ra sa veivutuni .
Oya na vuna era a tauri au kina na Jiu mai na Valenisoro ka saga me ra vakamatei au .
Ia sa vukei au tiko ga na Kalou me yacova mai na siga oqo , ka'u sa tu kina oqo me'u vakadinadinataka vei kemuni kece , se ko ni tamata lalai se ko ni ka lelevu . E sega ni dua na ka tani au kaya tiko oqo , na ka ga era a tukuna na parofita kei Mosese ni na yaco e muri :
koya ni sa dodonu ga me mate na Karisito , me i sevu ni tu cake tale mai na mate , ka me vakatakila na rarama ni veivakabulai vei ira na Isireli , kei ira tale ga na kai veimatanitu tani . ”
Ni sa tukuni koya tiko ga vaka oya ko Paula , sa kaya mai ko Vesito e na domo levu , “ Sa ca na ulumu ko iko , Paula . Sa vakalialiataki iko na levu ni nomu kilaka ! ”
Sa qai kaya ko Paula , “ Au sega ni lialia , kemuni , Vesito , na turaga dokai , ia au sa cavuta ga na vosa dina ka dodonu .
E kila tu na tui na veika oqo , ka'u sa vosa doudou tiko kina e matana ; ni'u sa kila dina ni sega na ka e vuni vua , ni a sega ni caka na ka oqo e na dua na yasana vuni .
I kemuni Akariva , na tui , ko ni vakabauti ira li na parofita se sega ? Au kila ni ko ni vakabauti ira ! ”
Sa qai kaya vei Paula ko Akariva , “ E na gauna lekaleka wale ga ko nanuma ni sa rawa ni ko rawai au kina me'u lotu va-Karisito ? ”
Sa qai kaya ko Paula , “ Se gauna lekaleka se gauna balavu , au sa masu vua na Kalou , e sega e na vukumuni ga , ia e na vukudra kece tale ga era vakarogoci au tiko e daidai , mo ni yaco mo ni vakataki au , ia me kakua ga ni ko ni vesu tu e na sinucodo me vaka oqo ! ”
E ratou sa qai tu cake na tui , na kovana kei Verenaisi kei ira ka dabe vata tiko kei iratou ,
ka ra sa qai lako vakatikitiki ka veivosakitaka vakai ira na ka koya ka kaya , “ E sega ni dua na ka e cakava na tamata oqo e dodonu me mate kina se me vesu tiko kina . ”
Sa qai kaya vei Vesito ko Akariva , “ Kevaka e a sega ni cavuta na Sisa na tamata oqo me lai lewai vua ke a sa rawa sara ga ni sereki oqo . ”

Ia ni sa lewai me keimami soko ki Itali , sa qai soli ko Paula kei ira e so tale na kai vesu ki vua e dua na turaganivalu ni mataivalu i Akusito , ka yacana ko Jiuliasi .
Keimami a vakavodo e na dua na waqa ni koro ko Adramitiumi mai Misia ka vakarau tiko me soko ki na veivanua e so e na baravi kei Esia , ka keimami sa mai vakarewa sara ka soko yani . A lako vata tiko kei keimami ko Arisitako e dua na kai Masitonia mai na koro ko Cesalonaika .
Keimami a curu yani ki Saitoni e na siga ka dua . A sa lomani Paula ko Jiuliasi , ka laivi koya me lako vei ira na nona i tokani ka me la'ki vakacegu kina .
Keimami sa qai biuta e kea ka soko ravita na yasa i Saipurusi e rurugu , ka ni a saqati keimami toka mai na cagi .
Keimami a soko kosova na wasawasa donui rau na yasana ko Silisia kei Pamifilia ka yaco ki na koro ko Maira mai na yasana ko Lisia .
A kunea e kea na turaganivalu e dua na waqa ni koro ko Alekisadria mai Ijipita ka vakarau soko tiko ki Itali , ka sa mani vakavodoki keimami kina .
Sa berabera dina na neimami soko e na vica vata na siga , ka sa bau dredre sara toka ga na neimami donuya yani na koro ko Nito . Ia me vaka ni a sega ni laivi keimami na cagi me keimami ia tiko ga ki na vanua keimami mua tiko kina keimami sa qai soko ravita na yasa i Kiriti e rurugu , ka soko sivita na ucuna ko Salimoni .
Keimami sa ravita toka ga na baravi ka dredre sara toka na neimami qai yaco rawa yani ki na dua na vanua ka yacana ko Toba Vinaka , ka sega soti ni yawa mai na koro ko Lasea .
Sa mani rui dede tale na neimami tiko e kea , ka sa na rerevaki kina na soko e na wasaliwa , ka ni sa la'ki sivi tale na nodra gauna ni Lolo ni Veivinakati na Jiu . Sa qai vakasalataki ira ko Paula ,
ka kaya , “ Oi kemuni na turaga , au sa raica rawa e na noda soko , mai na gauna oqo ka lako yani , ni sa na yaco kina na leqa ; e levu na ka e na vakacacani kina , ka sega wale ga ni na yaco e na i usana kei na waqa , e na yali sara tale ga kina na bula . ”
Ia na turaganivalu e a vakabauti rau ga na kavetani kei na i taukei ni waqa , ka sega ni via rogoca na ka e kaya ko Paula .
E sega tale ga ni toba vinaka me ia tu kina na kele e na vula i liliwa na toba oya . Era sa mani kaya kina e lewe vuqa vei ira me ra sa soko tani ga yani , ka nuitaka ni ra na yaco rawa ki Finiki me ra kele tu kina e na vula i liliwa . Ko Finiki e dua na toba kei Kiriti ka qara vaka ki na ceva i ra kei na vua i ra .
A liwa malua toka na ceva , ka ra sa nanuma sara ni sa na rawa na nodra i naki . Era sa cavuikelekele sara ka keimami sa mai soko sara yani , ia keimami a soko ravita toka ga na baravi kei Kiriti .
Ia e sega ga ni dede , sa laba mai e dua na cava levu mai vanua , ka yacana na “ Vua-i-cake . ”
Sa qai tabaka na cagi ki na waqa , sa lebuka na kena laca ka sa sega ni rawa ni sokota cake tiko ga na mata ni cagi , keimami sa mani laiva me sa savu tu ga yani .
Keimami a bau via vakaruru vakalailai ni keimami sokota na ceva ni yanuyanu lailai ko Kuta ka a vovoleka sara ni keimami sega ni vesuka rawa na velovelo .
Era sa qai vakarewataka cake ki waqa na velovelo ka vakadretaka matua e na dali . Ia ni ra sa rere de keimami kasa e na nuku cere ko Siratisi , era sa qai uruca na laca ni waqa , ka keimami sa qai savu muria tu ga na cagi .
E na siga ka tarava ni sa kaukauwa vakalevu sara na cava era sa tekivu biuta na i usana ki wai .
E na i katolu ni siga keimami sa talaca ki wai na i yaya ni waqa .
E vica vata na siga keimami sega tu kina ni raica na matanisiga se na kalokalo . Sa kaukauwa tiko ga na cagi , ka sa oti mai vei keimami na vakanuinui ni keimami na bula .
Ni sa dede na nodra sega tu ni kana na kaiwaqa , sa qai tu cake ko Paula e na kedra maliwa ka kaya , “ Oi kemuni na turaga , e dodonu mo ni a rogoca na noqu vosa ka a kakua ni biuti Kiriti mai . Ke ko ni a vakarorogo vei au , ke a sega ni yacovi keda na leqa oqo , ka sega tale ga ni vakacacani na i usana .
Ia oqo au sa kerei kemuni mo ni yalodei , ni na sega ni dua vei kemuni e na yali na nona bula , ia se sa na ca ga na waqa .
E na bogi e a tu voleka vei au e dua na agilosi ni Kalou , na Kalou au sa nona tamata , ka'u sa dau qarava .
E a kaya vei au ko koya , ʻ Kakua ni rere , Paula , ko na la'ki tu sara e na matana na Sisa , ka sa maroroya tale ga na Kalou na nodra bula na tamata kece era soko vata tiko kei iko e na vukumu . ʼ
' O koya gona oya , kemuni na turaga , ni yalodei tiko ! Ni'u sa vakabauta na Kalou , ni na yaco dina , me vaka sa tukuni vei au .
Ia eda sa na la'ki kasa ga e na dua na yanuyanu . ”
Sa yacova yani na i katinikava ni bogi na neimami veisavuyaki voli e na Wasawasa e Loma . Ni rauta na lomaloma ni bogi , era sa vakila na kaimua ni keimami sa volekata e dua na vanua .
Era sa mani vakarautaka na wai ka ra kunea ni katu ruasagavulu ; ia vakalailai tale ki liu era a vakarautaka tale na wai ka ra kunea ni sa katu tinikalima .
Ia ni ra sa rere de keimami kasa e na dua na baravi veivatu , era sa qai biuta e va na i kelekele e na muaimuri , ka gadreva me siga totolo na vanua .
Era sa qai via tovolea me ra dro tani mai waqa ko ira na kaimua ; ka ra sa tukuca sobu na velovelo ki wai , ka vakalasulasutaka me vaka e ra vakarau la'ki biuta na i kelekele ki muailiu .
Sa qai tukuna ko Paula vua na turaganivalu kei ira na sotia , “ Kevaka era na sega ni tiko ga e waqa ko ira na kaimua , ko ni sa na sega ni bula . ”
Era sa qai tagutuva na dali ni velovelo ko ira na sotia , ka biuta me ciri yani .
Ni sa voleka mai na siga , sa cikevi ira kece ga ko Paula me ra bau kana mada , ka kaya , “ E daidai sa i katinikava ni siga ko ni wawa tu ga kina ka lolo ; ko ni sega ni bau kania e dua na ka .
Au sa vakamasuti kemuni gona kina mo ni kana mada ; mo ni na bulabula kina . Mo ni kila ni ko ni na vakabulai kece ka na sega ni bau dua na drau ni uluna e dua vei kemuni me na yali . ”
Ni sa kaya oti oya , sa qai taura e dua na i buli madrai ka vakavinavinakataka vua na Kalou e na matadra kece ga , ka dovia ka vakatekivu me kana .
Era sa vakayaloqaqataki kece e na ka koya ka ra sa qai kana tale ga .
Keimami lewe rua na drau vitusagavulu ka ono taucoko na tamata ka tiko e waqa .
Ia ni ra sa kana ka mamau , era sa qai vakatekivu me ra vakamamadataka na waqa , ka ra sa biuta na witi ki wasawasa .
Ni sa siga mai na vanua , era a sega ni kiIa na kaiwaqa na vanua koya , ia era a raica ga e dua na toba e vakamatasawa , ka ra lewa me ra sa na tovolea me ra vakasa kina na waqa .
Era sa qai tagutuva na i kelekele , ka laiva na waqa me savu yani ; era a sereka tale ga na i vesu ni uli , ka vakarewataka na laca levu me rawa ni yaco kina na waqa ki matasawa .
Era sa mani ciri yani ki na dua na vanua e sota vata kina e rua na kui , ka ra vakasara kina na waqa . A coba sara ki na nuku na muailiu ka mai sega tu yani ni yavalati rawa , ia na muaimuri e a qai kasere tiko ga vakamalua e na kaukauwa ni ua .
Era sa qai nakita na sotia me ra vakamatei ira na kaivesu , de ra na qai qalo e so ka dro bula .
Ia ni vinakata na turaganivalu me vakabulai Paula , sa mani tarovi ira kina na sotia mai na ka era via cakava , ka a vakarota ga me ra rika e liu ki wai ko ira era rawa ni qalo , me ra liu ki vanua .
Ia ko ira na kena vo , me ra na qai vakayagataka na kau ni waqa raraba e so kei na so tale na gacagaca ni waqa me nodra i qaloqalo ki vanua . E a vaka koya na neimami cabe bula ki vanua .
Ni keimami sa cabe bula ki vanua , keimami sa qai kila ni yaca ni yanuyanu koya ko Molota .
Era sa lomani keimami vakalevu sara ko ira na i taukei . Era a kidavaki keimami kece , ka vakawaqa e dua na buka ka ni sa tau mai na uca ka sa batabata sara na draki .
A la'ki cava mai e dua na i vesu buka ko Paula , ka la'ki tuva sara ki na buka waqa ; sa qai dolo mai kina e dua na gata e na vuku ni katakata , ka vivica na ligana .
Ia ni ra sa raica ko ira na i taukei ni sa lili tiko na gata e ligana , era sa veikayaka vakai ira , “ Sa tamata daulaba dina ʻ o la 'qo . E sa cabe bula mai wasawasa , ia e sega ga ni laivi koya me bula ko Lewa Dodonu . ”
Ia sa qai kuretaka tani na gata ko koya ki na buka waqa , ka sega ni dua na kena leqa e yaco vua .
Era namaka na i taukei me na vuce na yagona se me bale ka mate vakasauri . Ia ni ra sa waraka toka vakadede , ka raica ni sega ni dua na leqa e yaco vua , sa veisau tale na nodra vakasama ka ra kaya ni sa dua na kalou ko koya .
E sega soti ni yawa mai kea na veitiki ni qele nei Papiliu , na turaga ni yanuyanu koya . E a kidavaki keimami e na yalo vinaka ka keimami nona vulagi tiko e na tolu na siga .
Ia e a tauvi tama i Papiliu tiko na katakata kei na coka dra . Sa qai curu ki na vanua e davo koto kina ko Paula ka masu , ka tabaki koya e na ligana , ka vakabulai koya .
Ia ni sa yaco oti oya , era sa qai lako yani na vo ni tauvimate e na yanuyanu koya ka ra sa vakabulai .
Era a solia vei keimami e vuqa na ka ni loloma , ia ni keimami sa vakarau soko tale era sa qai vakavodoka ki waqa na veika e na yaga vei keimami .
Ni sa oti e tolu na vula , keimami sa qai soko e na dua na waqa ka kele koto e na yanuyanu koya e na vula i liliwa . E waqa mai Alekisadria , ka vakatokai na “ Drua Tagane ” .
Keimami sobu mai na koro ko Sairakiuse , ka tiko kina e na tolu na siga .
Mai kea keimami sa qai veicavuyaki ka yaco ki na koro ko Rejiumi . E na siga ka tarava , sa qai liwa toka mai na ceva , ka oti e rua na siga keimami sa yaco yani ki na koro ko Putioli .
Keitou a sota e kea kei na so na tamata era sa vakabauta , ka ra kerei keitou me keitou tiko mada kei ira me dua na macawa . Oti oya keimami sa qai lako ki Roma .
Era a sa rogoca mai na ka e baleti keitou ko ira na vakabauta mai Roma , ka ra mani mai tatavaki sara tu ki na Makete i Apiusi kei na koro ko ^uretolu . Ia ni sa raici ira ko Paula sa vakavinavinaka vua na Kalou , ka sa vakayaloqaqataki vakalevu ko koya .
Ia ni keimami sa yaco ki na koro levu ko Roma , sa qai soli vei Paula me sa tiko tani ga , vata kei na sotia e vakatawai koya tiko ka me kua ni tiko vata kei ira na vo ni kaivesu .
Ni oti e tolu na siga , sa qai kacivi ira vata na nodra i liuliu na Jiu e kea ko Paula . Ni ra sa soqoni vata yani , sa qai kaya vei ira ko koya . “ Oi kemuni na wekaqu , e dina ga ni'u a sega ni cakava e dua na ka ca vei ira na noda qase , ia au a vesu ga ka soli vei ira na kai Roma mai Jerusalemi .
Ia ni ra sa vaqaqai au na kai Roma , era a via sereki au ni a sega na ka e dodonu me tau kina na i totogi mate vei au .
Ia e na nodra cata ga na ka oqo ko ira na Jiu , au a mani vakauqeti kina me'u cavuta na Sisa me mai lewai au ; e sega ni baleta ni dua na ka au beitaki ira kina na kai noqu .
Sa i koya oqo na ka au sa via raici kemuni kina ka veivosaki kina kei kemuni , ni'u sa vesu tu e na sinucodo oqo e na vuku i koya na noda i nuinui na Isireli ”
Era sa mani kaya vua , “ Keimami se sega ni taura e dua na i vola mai Jutia me baleti iko , ka se sega ni dua vei ira na wekada e lako mai kea me tukuna se cavuta e dua na ka ca ka baleti iko .
Ia keimami i gadreva me keimami rogoca na nomu i vakamacala , ni keimami kila ni sa vosa vakacacataki na lotu tani oqo e na veivanua kece ga ”
Era sa mani lokuca vua e dua na siga , ka ra sa lewe vuqa era lako yani kina ki na i tikotiko i Paula e na siga koya . Sa qai vakamacala ko koya ka tukuna vei ira na Matanitu ni Kalou , ka vakadinadinataki Jisu mai na Lawa i Mosese kei ira tale ga na parofita . E a vakamacala tiko ko koya me tekivu e na mataka ka yacova na yakavi .
E so ga vei ira era a vakadinata na nona vosa , ka so e sega .
Era a sega ni lomavata vakai ira , ka ra sa mani mai dui lako yani . Era qai dui lako oya ni sa kaya oti ko Paula na vosa oqo : “ Sa dodonu dina na ka e kaya na Yalo Tabu e na vosa i Aisea na parofita vei ira na nomuni qase .
Ni sa kaya na Kalou : ʻ Lako vei ira na tamata oqo ka kaya , Ko ni na rogoca dina ka lecava tu ko ni raica dina ka sega ni kunea .
Ni sa kaukauwa na lomadra na tamata oqo , ka sa didivara na daligadra , ka bobo na matadra . De na qai rai rawa na matadra , ka rogo na daligadra , ka kila na lomadra , ka ra saumaki mai vei au , me'u vakabulai rra . ʼ “
“ O koya gona oqo mo ni qai kila fiko kina , ni sa kau na i tukutuku ni veivakabulai ni Kalou ki vei ira na kai veimatanitu tani . Era na vakarorogo kina ko Ira . ”
Ia ni sa tukuna oti na ka oya ko Paula , era sa mani lako tani na Jiu ka veileti sara vakalevu vakai ira . ]
E a tiko e kea ko Paula , e na vale ka sauma tiko ga ko koya , ka rua taucoko na yabaki . A sa dau vakacegui ira kece ga kina era lako yani vua .
A sa vunautaka tiko ga na Matanitu ni Kalou , ka veivakatavulici vakadoudou sara e na ka e baleta na Turaga ko Jisu Karisito , ka a sega ni dua na tamata e tarovi koya kina .

Oqo na i vola i Paula , na dauveiqaravi ka i apositolo i Jisu Karisito , o koya ka a lesi ka kacivi mai vua na Kalou me vunautaka na nona i Tukutuku Vinaka .
Na i Tukutuku Vinaka oqo e sa yalataka makawa sara tu na Kalou e na gusudra na parofita me vaka ka volai tu e na i Vola Tabu .
Sa tukuni tiko kina na ka e baleta na Luvena , na noda Turaga ko Jisu Karisito , o koya ka a mai sucu vakatamata e na kawa i Tevita .
Ia e na tikina vaka yalo sa vakaraitaki e na kaukauwa levu ni sa Luve ni Kalou e na nona vakaturi cake tale mai na mate .
E na vukuna ga sa solia kina vei keitou na Kalou na i lesilesi vaka i apositolo me keitou vakaraitaka kina na sala vei ira na lewe ni veivanua kece ga me ra vakabauta ka talairawarawa vua na Kalou .
Ko ni sa okati tale ga kina mai Roma , ko i kemuni sa kacivi kemuni na Kalou mo ni sa nei Jisu Karisito .
O koya gona au sa volavola yani kina oqo vei kemuni kece mai Roma , oi kemuni sa lomani kemuni ka kacivi kemuni na Kalou mo ni nona tamata : Me sobuti kemuni na loloma kei na vakacegu ni Kalou na Tamada kei na noda Turaga ko Jisu Karisito .
Na kena i matai , au sa vakavinavinaka vua na Kalou e na vuku i Jisu Karisito me baleti kemuni taucoko sara , ni sa rogovaki e vuravura taucoko na nomuni vakabauta .
Sa noqu i vakadinadina na Kalou , o koya au sa qarava e na yaloqu taucoko e na kena vunautaki na i Tukutuku Vinaka me baleta na Luvena . Sa kila na Kalou ni'u sa dau nanumi kemuni tiko ga ,
e na veigauna kece e na noqu masu . Au sa dau kerea tiko ga vua na Kalou me na bau solia e dua na gauna kevaka e rawa me'u sikovi kemuni kina .
Ni'u sa gadreva vakalevu me'u raici kemuni ka vota vei kemuni e so na ka ni veivakalougatataki vakayalo me vakaukauwataki kemuni .
Oya e kena i balebale , me da vukei kece kina , mo ni vukei au e na nomuni vakabauta , ka me'u vukei kemuni tale ga e na noqu vakabauta .
Au vinakata mo ni kila na wekaqu ni sa vuqa na gauna au nakita kina me'u la'ki sikovi kemuni yani , ia e qai dau yaco ga e dua na ka me'u tarovi kina . Au gadreva tu me bau so tale ga vei kemuni me ra vuki me ra vakabauta na Turaga ko Jisu e na vuku ni noqu cakacaka me vaka e sa yaco vei ira e so tale na kai matanitu tani .
Ni sa tu e dua na noqu i tavi ki vei ira na tamata kece ga , vei ira sa rarama kei ira na butobuto , vei ira na vuli kei ira tale ga na lecaika .
Sa i koya oqo au sa gadreva vakalevu kina me'u vunautaka tale ga na i Tukutuku Vinaka vei kemuni ko ni tiko mai Roma .
Ni'u sa sega ni maduataka ni Tukutuku Vinaka , ni sa i koya oqo na kaukauwa ni Kalou me vakabulai ira kece kina era sa vakabauta ; sa liu vei ira na Jiu ka vaka kina vei ira na kai matanitu tani .
Sa vakaraitaki e na i Tukutuku Vinaka na sala sa rawa ni vakadonui keda kina na tamata na Kalou , oya ni sa ia na veivakadonui na Kalou e na vuku ni vakabauta duadua ga . Me vaka sa volai tu e nai vola Tabu , “ E na vakabulai ko koya sa vakadonui koya na Kalou e na vuku ni nona vakabauta . ”
Sa vakaraitaki mai lomalagi na cudru ni Kalou me baleta na nodra i valavala ca kei na nodra i tovo dukadukali kece ga na tamata era sa dau tarova na kena kilai na i vakavuvuli dodonu e na nodra i valavala .
Sa totogitaki ira na Kalou baleta ni sa matata vinaka tu vei ira na veika kece e rawa ni kila na tamata me baleta na Kalou , ka ni a vakatakila ga vei ira na Kalou na veika oya .
Me tekivu mai na gauna e sa qai buli kina na vuravura sa laurai vinaka tu na veika vuni ni Kalou e na nona kaukauwa e sega ni vakaiyalayala kei na nona i tovo ni bula vakalou . Sa rawa ni ra raica oya na tamata e na veika e bulia na Kalou , ka sa sega kina na nodra i ulubale .
Era sa kila tiko na Kalou , ia era sega ga ni vakarokorokotaki koya me vaka na kena dodonu , ka ra sega tale ga ni vakavinavinaka vua . Ia sa yaco me lialia kina na nodra vakanananu , ka butobuto na nodra vakasama .
Era kaya ni ra sa vuku , ia era sa lialia ga .
Era sa sega ni qarava na Kalou dina , ia era sa qarava ga na veivakatakarakara e caka me vaka na tamata se manumanu vuka , se na manumanu yava i va se na veika sa dau qasi .
Oya gona na vuna sa laivi ira kina na tamata na Kalou me ra vakayacora na veika dukadukali e gadreva na lomadra , ka cakava vakataki ira na veika e veivakamaduataki .
Era sa biuta na i vakavuvuli dina me baleta na Kalou ka maroroya me nodra na veika lasu . Era sa cuva ka qarava na ka e bulia na Kalou ka sega ni so-kalou vua na Dauveibuli , o koya sa dodonu me vakacaucautaki ka sega ni mudu ! Emeni .
O koya gona sa laivi ira kina na Kalou me ra vakayacora na veigagadre ca e veivakamaduataki . Ko ira sara mada ga na yalewa era sa vakayagataka vakatani na tikidra vakayalewa .
Sa vaka tale ga kina ko ira na tagane , era sa biuta na nodra dau veidomoni kei ira na yalewa ka ra sa veivinakati ga vaka i ira . Era sa vakayacora vaka tagane na veika e veivakamaduataki ; o koya gona era sa sota kaya kina na i totogi sa dodonu me tau vei ira .
Ia ni ra sa bese ni kila na tamata na veivakavuvuli dina e baleta na Kalou , sa mani laivi ira kina na Kalou me ra kitaka na veika ca vakasisila kece ga era rawa ni vakasamataka .
A ra sa vakasinaiti e na veika ca kece ga , na veika dukadukali , na kocokoco , na veicati , na vuvu , na laba , na veivala , na lasu , na yalo cudrucudru kei na dauvakaucaca .
Era veikaseti vakataki ira , era cata na Kalou , veivakasewasewani , dokadoka ka qaciqacia ; era sa dau vakasamataka e vuqa na sala me ra cakava kina na ka ca , ka ra sa sega ni muria na nodra vosa na nodra i tubutubu .
Era sa yalowai ; era sega ni dau vakayacora na nodra vosa ni yalayala , ka sega ni dau veikauwaitaki se lomani ira na tani .
Era sa kila na lewa ni Kalou ni sa dodonu me ra mate ko ira na tamata vakaoqo . Ia e sega wale ga ni ra cakava tiko ga , era vakadonui ira tale ga na tani era vakayacora tiko .
O koya gona sa sega kina na nomu i ulubale , o iko na dauveivakalewai , veitalia ga se o cei o iko . Ni ko sa vakalewai ira na tani , ka cakava tale tiko ga na ka era dau vakayacora , ko sa vakavuna ga vaka i iko na nomu cudruvi .
E da sa kila ni sa dodonu na Kalou e na nona cudruvi ira era sa vakayacora na ka oqo .
Ko nanuma beka na wekaqu ni na cudruvi ira ga na tani era dauveivakalewai na Kalou ka na qai sega ko iko , e dina ga ni ko sa dau veivakalewai tale ga ?
Se ko sa rairai beca na yalovinaka ni Kalou , kei na nona yalololoma kei na nona dauvosota vakadede ? Io o iko o sa kila vakavinaka sara ga ni sa yalovinaka dina na Kalou , ka ni sa nona i naki me tuberi iko mo yaco rawa kina mo veivutuni .
Ia na kaukauwa kei na dredre ni yalomu ko sa binia tiko ga kina na nomu i totogi me bibi cake sara e na Siga sa na vakaraitaki mai kina na cudru kei na lewa dodonu ni Kalou .
Ni na sauma na Kalou vua na tamata yadua na i sau ni nona i valavala .
E so na tamata era sa ia tiko ga na i valavala vinaka , ka vakasaqara na lagilagi , na dokai kei na bula tawa mudu . Ia e na solia dina vei ira na Kalou na bula tawa mudu .
E so era sa nanumi ira ga vakataki ira ka cata na ka e dodonu , me rawa ni ra cakava kina na ka ca . Ia e na sovaraka vei ira na nona cudru waqawaqa na Kalou .
E na yaco na veika rarawa kei na yaluma vei ira na tamata i valavala ca kece ga , e na liu vei ira na Jiu , ka na qai vaka kina vei ira na kai vei matanitu tani .
Ia na Kalou e na qai solia na veivakalagilagi , na dokai kei na nona vakacegu vei ira kece era sa cakava na ka dodonu , ka na liu vei ira na Jiu , ka qai vaka talega kina vei ira na kai matanitu tani .
Ni sega ni dau vakaduiduitaka na tamata na Kalou .
Ko ira era i valavala ca e na taudaku ni Lawa i Mosese era na rusa e na taudaku ni Lawa . Ia ko ira era sa i valavala ca e na ruku ni Lawa era na lewai e na loma ni Lawa .
Ni ra na sega ni vakadonui e na mata ni Kalou ko ira kece ga era sa rogoca na Lawa , era na vakadonui ga ko ira era muria na Lawa .
E sega ni a soli vei ira na kai matanitu tani na Lawa i Mosese , ia e na gauna kece ga era cakava kina vaka i ira e dua na ka me vaka na veika sa tu e na Lawa era sa yaco e na gauna oya me ra Lawa vei ira vaka i ira , e dina ga ni sega vei ira na Lawa i Mosese .
Na veika era cakava e vakaraitaka ni sa volai tu e lomadra na ka e vakaroti e na Lawa . Sa tukuna tale ga na nodra lewa e loma ni dina na ka oqo , ka ni so na gauna sa dau beitaki ira ka so na gauna e dau taqomaki ira .
Ia e na siga koya , me vaka na i Tukutuku Vinaka au vunautaka tiko e na veilewaitaka na veika vuni kece ga ka tu e na vakasama ni tamata ko Jisu Karisito e na vuku ni Kalou .
Ia me da tauri iko mada me kena i vakaraitaki . O sa vakatokai mo Jiu ; o sa dau vakararavi tu e na Lawa , ka ko sa dau dokadokataka na nomu Kalou ;
o sa kila tiko na ka e vinakata na Kalou mo cakava ; ka ko sa vulica rawa mai na Lawa mo digia na ka e dodonu mai na ka e cala ,
sa vakadinata ni sa i iko na dauveituberi vei ira era mataboko ka vu ni rarama vei ira era tiko e na butobuto ;
o sa dauveivakadodonutaki vei ira na lialia , ka qasenivuli vei ira na yalowai e na veika vakayalo . O sa vakadinadinataka ni sa tu na ka kece sara me kilai kei na dina e na Lawa i Mosese .
O sa dau vakavulici ira na tani , a cava o sega mada ga ni vakavulici iko kina ? O vunautaka me kua na butako , ia o dau butako tiko li ?
O kaya me kua na veibutakoci ia ko veibutakoci tiko li ? E dau vakasisila ki na lomamu na veikalou matakau , ia o bau dau la'ki butako li ki na vei vale ni soro ?
O boletaka ni tu vei iko na Lawa ni Kalou , ia ko sa bau vakamaduataka li na Kalou e na nomu basuka na lawa ?
Ni sa kaya na i Vola Tabu , “ Sa vosa vakacacataki na Kalou mai vei ira na kai matanitu tani e na vukumuni na Jiu . ”
Kevaka ko muria na i vunau i Mosese , sa na yaga na nomu cilivi ia kevaka ko sega ni muria na Lawa , e vinaka cake ga mo a kakua ni cilivi .
Ia kevaka e muria na Lawa e dua na kai matanitu tani ka sega tu ni cili , e na sega li ni na okati koya na Kalou me vaka e dua sa cilivi ?
Kevaka ko voroka na Lawa , o iko na Jiu , veitalia ga na kena sa volai tu kei na nomu sa cilivi oti , e na vakacalai iko vakalawa na tamata tawa cili vakaoya , kevaka e muria vinaka tiko na Lawa ko koya .
Ni sega ni Jiu dina sara ko koya e Jiu e na kena i rairai ga e taudaku , ka cilivi vakayago ga .
Ia na Jiu dina sara , sa i koya na tamata e Jiu e loma , o koya e sa cilivi e na yalona . Ia sa yaco rawa oya e na cakacaka ni Yalo ni Kalou ka sega ni yaco rawa e na vuku ni Lawa . Ia o koya e sa yaco e na nona bula na ka oqo e na sega ni dokai mai vei ira na tamata , ia mai vua ga na Kalou .
E vakaevei e tiko li e so na ka era uasivi cake kina na Jiu mai vei ira na kai veimatanitu tani ? Se dua li na kena yaga na cili ?
Io e levu dina sara na ka era vinaka cake kina na Jiu ! Na kena i matai sa i koya ni a soli vei ira na vosa ni Kalou .
Ia e vakaevei kevaka e so era sega ni yalodina ? E kena i balebale li oqo ni nodra sega ni yalodina me sa na sega ni yalodina tale ga kina na Kalou ?
E sega , sega sara , ni vaka kina ! E na dina tiko ga na Kalou veitalia ga ke ra lasu kece na tamata ; me vaka sa volai tu , “ Me kune ni sa dina tikoga na ka ko ni kaya , ka mo ni qaqa ni ko ni sa lewai . ”
Ia e na vakaevei kevaka e mani vakaraitaki vakavinaka cake mai na i tovo ni Kalou e na vuku ni noda i tovo tawa dodonu ? E da na kaya beka ni sa caka cala na Kalou kevaka e vakaitotogitaki keda ? Ni sa i koya oqo na mataqali taro e na tarogi dina ga e na vakasama vakatamata .
E sega sara ! Kevaka sa sega ni dodonu na Kalou e na qai veilewaitaki vuravura rawa vakaca ?
Ia kevaka e vakaraitaka vakavinaka cake na lagilagi ni Kalou na noqu sega ni dina , a cava au sa okati tiko ga kina me'u i valavala ca ?
Ia na cava e da sega ni cakava ga kina na ka ca me rawa ni yaco kina na ka vinaka ? E so na tamata era vakasewasewani au voli ka beitaki au ni'u tukuna na ka oqo ; ia era na cudruvi dina ga me vaka sa ganiti ira .
Ia sa vinaka cake beka na keda i tuvaki na Jiu mai vei ira na kai veimatanitu tani ? E sega sara ! Au sa vakaraitaka oti ni da sa tautauvata na tamata kece ga , na Jiu kei na veimatanitu tani , ka da sa tu kece ga e na ruku ni kaukauwa ni valavala ca .
Me vaka e kaya na i Vola Tabu : “ Sa sega sara ni dua na tamata e i valavala dodonu , e sega mada ga ni bau dua .
Sa sega sara ni dua e kila vakavinaka , ka sega ni dua e bau vakasaqara na Kalou .
Era sa gole tani kece ga mai vua na Kalou era sa yaco vata kece me sega na kedra yaga , ka sega sara ni dua e i valavala vinaka , e sega sara mada ga ni bau dua .
Sa vaka na i bulubulu sa dola tu na nodra i tilotilo . Sa lako mai na veivakaisini e na yamedra , ka sa tu e na bele ni gusudra na vosa ca me vaka na weli gaga ni gata .
Sa sinai na gusudra e na veivatonaki kei na vosa gaga .
Era sa dau totolo ni vakadave dra .
Sa dau biu tu mai na rusa kei na rarawa e na vanua era sa lakova oti .
Era sa sega ni kila na sala ni veivakacegui ;
ka sa sega tale ga ni tu vei ira na rerevaka na Kalou ”
Ia e da sa kila ni ka kece ga e vakaroti e na Lawa , e kainaki vei ira era tiko e na ruku ni Lawa , me vagalui kina na nodra i ulubale na tamata kece ga ka me beitaki kina vua na Kalou na kai vuravura kece ga .
Ni sa sega sara ni dua na tamata e vakadonui mai vua na Kalou e na nona muria na Lawa ; na ka ga e kitaka na Lawa , oya e mai vakaraitaka vua na tamata ni sa i valavala ca .
Ia oqo sa qai vakaraitaka mai na Kalou na sala sa vakadonuya kina na tamata ko koya ; ka ni sega ni rawa e na kena muri na Lawa , ia era sa vakadinadina ga kina na Lawa i Mosese kei ira na parofita .
Io , sa vakadonui ira na tamata na Kalou e na vuku ni nodra vakabauti Jisu Karisito . Sa kitaka na ka oqo na Kalou vei ira kece ga era sa vakabauti Jisu Karisito , ka ni da sa tautauvata kece ga ;
e da sa i valavala ca kece ga na tamata ka sa sega ni kune vei keda na i tovo ni Kalou .
E da sa vakadonui wale ga e na loloma soli wale ni Kalou ni sa sauma na keda i sere ko Jisu Karisito .
E a soli koya na Kalou me rawa ni yaco na nona dra me i bulubulu ni noda i valavala ca ko i keda eda sa vakabauta . Sa soli koya na Kalou me vakaraitaka kina na nona dodonu . E liu e na yalo vosota ni Kalou e a sega kina ni cakava e dua na ka me baleta na noda i valavala ca ;
ia oqo sa qai cakava kina ko koya e dua na ka , me vakatakila kina na nona yalododonu . E na ka oqo sa vakaraitaka kina ni Kalou ni sa yalododonu ka ni sa vakadonuya na tamata yadua e vakabauti Jisu .
Sa qai cava beka e da sa rawata me rawa ni da dokadokataka ? E sega ni dua na ka . Baleta na cava ? E baleta ga ni noda vakadonui e sega ni da rawata e na noda cakacaka ; e rawa ga e na ka sa cakava na Karisito kei na noda vakabauti koya .
O koya oqo ni keitou sa vakasamataka na veika kece oqo kei na vakadinadinataka ni da sa vakabulai e na noda vakabauti Karisito ka sega e na vuku ni veika vinaka e da cakava .
Se sa nodra Kalou duadua beka ga na Jiu na Kalou ? Sa sega beka ni nodra Kalou tale ga na kai veimatanitu tani ? Io sa nodra Kalou tale ga na kai veimatanitu tani .
Sa duabau ga na Kalou ka na vakadonui ira na Jiu e na vuku ni nodra vakabauta , kei ira na kai matanitu tani e na nodra vakabauta .
E kena i balebale beka oqo me sa biu laivi na Lawa e na vuku ni vakabauta ? E sega , e da sa qai biuta ga na Lawa e na kena i tutu dina .
Ia na cava me da qai kaya e na vuku i Eparaama na noda qase vakayago ? Na cava e a kunea ?
Kevaka e a vakadonui koya na Kalou e na vuku ni veika e a cakava , ke a tu vua e so na ka e dodonu me qaciqaciataka , e dina ga ni na sega ni rawa me qaciqaciataka e na mata ni Kalou .
E kaya na i Vola Tabu , “ Sa vakabauta na Kalou ko Eparaama , ia e na vuku ni nona vakabauta sa okati koya kina na Kalou me tamata yalododonu . ”
Na tamata cakacaka e saumi . Na kena i sau e sega ni rawa ni okati me i loloma ka ni sa rawata ga mai na nona cakacaka .
Ia na tamata e sega ni vakararavi ki na nona cakacaka , ka sa vakabauta ga na Kalou , o koya sa dau vakadonuya na tamata i valavala ca , sa okati vua na nona vakabauta me i valavala dodonu .
Sa i koya oqo na ka e a tiko e na loma i Tevita e na nona tukuna na marau ni tamata e sa okata na Kalou me i valavala dodonu , ka sega ni vu mai na dua na ka e cakava :
“ Sa kalougata ko ira sa bokoca na nodra i valavala ca na Kalou , ka sa buluta na nodra caka cala .
Sa kalougata na tamata sa sega ni okata na nona i valavala ca na Turaga . ”
Na veivakalougatataki e tukuna oqo ko Tevita e nodra wale beka ga na cilivi ? Sega , sa nodra tale ga era sega ni cilivi . E da sa tukuna oti ni vakabauta ga sa okati kina me i valavala dodonu ko Eparaama .
Ia e a yaco e na gauna cava na ka oqo ? Ni sa cilivi oti ko Eparaama se ni sa bera ni cilivi ? Io e a yaco ni se bera ni cilivi ka sega ni yaco ni sa cilivi oti .
E a qai cilivi e muri , ka a yaco na nona cilivi me i vakatakilakila me vakaraitaka ni sa nona vakabauta ka vakadonui koya kina na Kalou ka okati koya me i valavala dodonu , ni sa bera ni cilivi . A sa yaco kina ko Eparaama me tamadra vakayalo na tamata kece ga era vakabauta na Kalou ka ra sa vakadonui mai vua na Kalou me ra i valavala dodonu veitalia ga ni ra sa bera ni cilivi .
Sa tamadra tale ga na tamata sa cilivi ko Eparaama , sega ni baleta ni ra sa cilivi , ia e na vuku ga ni ra sa bula voli tale ga e na bula ni vakabauta ka a bula tiko kina ko Eparaama ni sa bera ni cilivi .
E na gauna e a yalataka kina na Kalou vei Eparaama kei ira na nona kawa ni ra na taukena na vuravura , e a sega ni cakava vei Eparaama na vosa ni yalayala oya e na vuku ni nona muria na Lawa i Mosese , ia e na vuku ga m nona vakabauta ; na vakabauta ka sa vakadonui koya kina na Kalou ka okati koya kina me i valavala dodonu .
Ia kevaka e soli ga na ka e yalataka na Kalou vei ira era muria na Lawa ke sa na sega ni yaga na vakabauta ka sega tale ga ni yaga na vosa ni yalayala .
Ni sa Lawa ga ka vakavuna me tau kina na cudru ni Kalou , ka ni vanua e sega kina na lawa e sega tale ga kina na basu lawa .
Sa i koya gona oya sa yavutaki kina na vosa ni yalayala e na vakabauta , me vakadeitaki kina ni sa i solisoli wale ni Kalou na nona vosa ni yalayala vei ira na kawa i Eparaama ka sega ni vei ira ga era muria na Lawa , ia vei ira tale ga era sa vakabauta me vakataki Eparaama . Ni sa i Eparaama na tamada vakayalo kece ga ,
me vaka sa volai tu e na i Vola Tabu , “ Au na qisi iko mo tamadra na veimatanitu e vuqa . ” A sa vinaka na vosa ni yalayala e na mata ni Kalou , o koya sa vakabauta ko Eparaama ; na Kalou ka a vakabulai ira tale na mate , ka a kacivi ira tale ga me ra bula na veika e sa sega tu vei ira na bula .
Sa vakabauta ka vakanuinui ko Eparaama ni a se sega na ka me vakanuinuitaka ka sa yaco kina me “ tamadra na veimatanitu e vuqa . ” Me vaka ga e kaya na i Vola Tabu , “ Era na lewe vuqa sara na nomu kawa me vaka na levu ni veikalokalo ”
E na gauna oya e a sa voleka sara kina ni yabaki dua na drau ko Eparaama , ia e a sega ga ni lailai na nona vakabauta ni vakasamataka na yagona , ka ni sa wili sara tu ga vaka na mate , kei na leqa e tiko vei Sera koya ni sega tiko ni rawa ni vakaluveni .
E sega ni bau yali na nona vakabauta , ka sega tale ga ni bau vakatitiqataka na vosa ni yalayala ni Kalou . Ia sa vakaukauwataki koya ga na nona vakabauta ka sa vakacaucautaka na Kalou .
E a sega sara ga ni vakatitiqataka ko Eparaama ni na rawa ni cakava na Kalou na ka e yalataka .
Sa i koya oqo “ sa vakadonui Eparaama kina na Kalou ka okati koya me i valavala dodonu e na vuku ni nona vakabauta . ”
Na vosa “ sa vakadonui ko koya ka okati me i valavala dodonu , ” e sega ni volai me baleti koya taudua ga .
Sa volai tale ga e na vukuda e da sa vakadonui me i valavala dodonu , ko i keda e da sa vakabauti koya sa vakatura cake tale na noda Turaga ko Jisu mai na mate ,
o koya e a vakamatei e na vuku ni noda i valavala ca ka vakaturi cake tale me da vakadonui kina .
Ia oqo ni sa vakadonui keda na Kalou e na vuku ni vakabauta , e da sa qai veivinakati vata kei na Kalou e na vuku i Jisu Karisito , na noda Turaga .
Sa kauti keda mai ko koya e na vakabauta ki na loloma ni Kalou e da sa mai tu kina oqo . O koya gona e da sa marau kina e na i nuinui sa tu vei keda ni da na vaka i votavota e na lagilagi ni Kalou .
E da sa dau marau tale ga e na noda sota kaya na veika rarawa ni da sa kila sa dau tubu mai na dauvosota e na noda sota kaya na veivakararawataki ,
na dauvosota sa vakavuna me da vakadeitaki kina mai vua na Kalou , ia na noda vakadeitaki sa tara cake na noda i nuinui .
Na i nuinui oqo e na sega ni vakamaduataki keda , ni sa sovaraka mai na Kalou ki na yaloda na nona loloma e na cakacaka ni Yalona Tabu . Na Yalo Tabu sa i koya na i loloma ni Kalou vei keda .
Ni da a se malumalumu tu , sa mai mate na Karisito e na vukuda na i valavala ca , e na gauna sa lokuca na Kalou .
Sa dua na ka dredre me solia na nona bula e dua na tamata me mate e na vukuna e dua na tamata i valavala dodonu , e dina ni na rawa beka me dua e bolea me mate e na vukuna e dua na tamata vinaka .
Ia sa vakaraitaka vei keda na Kalou na levu ni nona lomani keda ; ka ni da sa ia tiko ga na i valavala ca sa mai mate na Karisito e na vukuda !
Ia ni da sa vakadonui tu oqo e na vuku ni nona mate , sa macala ni da sa na vakabulai kina sara mai na cudru ni Kalou e na vukuna .
Ni kevaka e yaco rawa , e na gauna e da se veimecaki tu kina kei na Kalou , me da sa veivinakati kaya tale e na vuku ni mate ni luvena , sa na uasivi cake sara oqo , ni da sa veivinakati tu me da na vakabulai tiko e na vuku ni bula i Karisito !
Ia e sega ni o koya wale ga oya ; eda sa vakavinavinaka tiko vua na Kalou e na vuku ni noda Turaga ko Jisu Karisito , o koya sa mai yaco kina me da veivinakati kei na Kalou .
E a curu mai ki vuravura na i valavala ca e na vuku ni dua ga na tamata , ia na nona i valavala ca sa kauta vata mai na mate . Sa mani yaco kina me tete na mate ki na tamata kece ga , me vaka ni da sa i valavala ca na tamata kece ga .
E a sa tu e vuravura na i valavala ca ni se bera ni soli na Lawa ; ia me vaka ni a se sega kina na Lawa e a sega ni mani volai na i valavala ca vua na tamata e cakava .
Ia mai na gauna i Atama me yacova na gauna i Mosese e a lewai ira kece tu na tamata na mate ; e bau lewai ira tale ga era sega ni valavala ca e na nodra voroka e dua na Lawa , me vaka na cala e a cakava ko Atama . Ko Atama e a i vakatakarakara kei koya e na qai muri mai .
Ia e rau sega ni tautauvata na lewe rua oqo , ni sega ni tautauvata na i solisoli soli wale ni Kalou kei na i valavala ca i Atama . Sa dina ni sa levu sara na tamata e mate e na vuku ni valavala ca ni dua na tamata . Ia sa levu cake sara na loloma ni Kalou ka vaka kina na nona i solisoli soli wale vei ira e vuqa na tamata e na vuku ni loloma ni dua na tamata , koya ko Jisu Karisito .
Ka sa tiko na kedrau duidui na loloma soli wale ni Kalou kei na i valavala ca ni tamata e lewe dua koya . Ni lewa ka a tau mai e na vuku ni dua ga na i valavala ca ka cakava e dua na tamata , e tukuni kina ni da sa cala , ia na i solisoli ka soli wale mai ni sa oti na veicakacala e vuqa , sa kainaki mai kina ni da sa tawa cala .
Ni kevaka sa yaco me lewai keda ko mate e na vuku ni valavala ca ni lewe dua koya , sa na qai wacava sara na uasivi ni ka e rawata na le dua ka tarava , ko Jisu Karisito . Ka ni ko ira kece era sa ciqoma na loloma vuabale ni Kalou kei na veivakadonui sa solia wale kina ko koya era na qaqa e na bula oqo e na vuku i Karisito .
Ia me vaka gona ni sa lewai me totogi na tamata kece ga e na vuku ni duabulu ga na i valavala ca , sa lewai vaka kina e na vuku ni duabulu ga na i valavala dodonu me talaci na tamata kece ga ka soli vei ira na bula .
Ia me vaka na nodra sa okati me ra i valavala ca na tamata e na vuku ni valavala ca ni dua ga na tamata era , na vakadonui tale ga e na vuku ni talairawarawa ni dua ga na tamata .
E a kau mai na Lawa me tubu vakalevu kina na i valavala ca , ia e na vanua sa levu kina na i valavala ca sa levu cake sara kina na loloma soli wale ni Kalou .
Ia me vaka gona ni sa kaukauwa ni ca na mate , sa vaka kina sa kaukauwa ni loloma soli wale ni Kalou na i valavala dodonu ; sa i koya na loloma oqo ka sa kauti keda tiko ki na bula tawa mudu e na vuku i Jisu Karisito na noda Turaga . Mate ki na i Valavala Ca Ia ka Bula e na vuku i Karisito
A cava tale beka me da qai kaya ? Me da ia tiko ga na i valavala ca me tubu vakalevu kina na loloma soli wale ni Kalou ?
E sega sara ! E na rawa vakacava vei keda e da sa mate tu ki ua i valavala ca me da sa kitaka tiko ga na i valavala ca ?
Ko ni sega beka ni kila ni ko i keda kece e da sa papitaisotaki vei Jisu Karisito e da sa papitaisotaki me da duavata kei koya e na nona mate ?
O koya gona oya e na noda papitaiso eda sa bulu vata kaya ka vakaivotavota vata kaya e na nona mate , ka me vaka ni a sa vakaturi cake mai na mate na Karisito e na kaukauwa levu nei Tamana , me da sa bula vaka tale ga kina ko i keda e na dua na bula vou .
Ka ni kevaka e da sa duavata kaya e na mate e a mate kina , e da na duavata tale ga e na tucake tale me vaka na nona tucake tale .
Ni da sa kila na ka oqo : na noda i tovo ni bula makawa sa vakamatei vata kei Karisito e na nona kauveilatai , me vakarusai kina na bula ni valavala ca , ka me da kakua tale ni bobula tiko ki na i valavala ca .
Ka ni sa mate e dua na tamata sa sereki mai na kaukauwa ni valavala ca .
Kevaka e da sa mate vata kei Karisito e da vakabauta ni da na bula vata kaya tale ga .
Ni da sa kila ni a sa vakaturi cake tale mai na mate na Karisito ka sa na sega tale ni mate rawa , ka ni sa sega tale ni rawai koya rawa na kaukauwa ni mate .
O koya gona koya e na vuku ni nona mate sa sega tale kina ni kaukauwa vua na i valavala ca ; ia oqo ni sa bula , sa bula vata tiko kei na Kalou .
Me vaka tale ga koya na nomuni vakasamataki kemuni , mo ni sa okati kemuni sara mo ni sa mate ki na i valavala ca ka bula vua na Kalou e na nomuni tu vata kei Karisito Jisu !
Me sa kakua tale ni vakatulewa tiko e yagomuni na i valavala ca , mo ni kua ni muria tiko kina na gagadre ca ni yagomuni .
Ni kua tale ga ni solia e dua na tiki ni yagomuni ki na i valavala ca , me caka kina na ka ca . Ia mo ni soli kemuni ga vua na Kalou me vaka na tamata sa kau mai na mate ki na bula , ka mo ni solia na nomuni bula taucoko vua na Kalou me caka kina na veika vinaka .
Ni sa sega ni dodonu me lewai kemuni tale na i valavala ca , ni ko ni sa sega ni tiko e na ruku ni Lawa i Mosese , ia e na ruku ga ni loloma soli wale ni Kalou .
Ia sa na qai vakaevei ? Me da sa i valavala ca tiko beka ga ni da sa sega ni tiko e na ruku ni Lawa , ka da sa tiko ga e na ruku ni loloma soli wale ni Kalou ? E sega sara !
Ko ni sega li ni kila ni kevaka ko ni sa soli kemuni mo ni vakarorogo vua e dua na tamata , ko ni sa yaco mo ni nona bobula na tamata oya ? O koya gona oya kevaka ko ni sa soli kemuni ki na i valavala ca sa na kena i tinitini na mate , ia kevaka ko ni sa soli kemuni vua na Kalou sa na vakadonui kemuni ko koya .
Ia me vakavinavinakataki mada ga na Kalou ! Ka ni ko ni a bobula tu e liu ki na i valavala ca ; ia e na dua na gauna sa qai yaco mo ni muria e na yalomuni taucoko na i vakarau ni vakavuvuli ko ni sa vakatavulici kina .
Ko ni sa sereki mai na kaukauwa ni valavala ca , ka sa yaco mo ni bobula ki na i valavala dodonu .
Au vosa tiko oqo e na vosa ga e da dau vakayagataka e na veisiga e na vuku ni malumalumu vakatamata e sa tiko vei kemuni . Me vaka ga ko ni a dau solia na veitikimuni taucoko me ra bobula ki na veika dukadukali ka ca me caka kina na veinaki ca kece ga , mo ni sa solia taucoko vaka tale ga e na gauna oqo na veitikimuni taucoko me ra sa bobula ki na valavala dodonu me caka kina na veinaki savasava .
E na gauna ko ni a sa bobula tu kina ki na i valavala ca ko ni a sega ni bobula tu ki na i valavala dodonu .
Ia a veika vinaka cava sara mada ko ni sa rawata mai na nomuni cakava na veitovo ko ni sa mai maduataka tiko oqo ? Na i tinitini ni veika kece ga koya na mate !
Ia oqo ko ni sa qai sereki mai na kaukauwa ni valavala ca ka sa yaco mo ni nona bobula na Kalou ; a kena yaga vei kemuni sa i koya na bula sa soli vakatabakidua vua na Kalou ka sa kena i tinitini na bula tawa mudu .
Ni sa i sau ni valavala ca na mate , ia sa i solisoli wale ga ni Kalou na bula tawa mudu , e na vuku i Jisu Karisito na noda Turaga .
E na matata vinaka tu vei kemuni na veiwekani na ka au vakarau tukuna oqo vei kemuni ka ni ko ni sa kila kece tu na veika e baleta na lawa . Na lawa e vauca tu na tamata e na gauna e bula tiko kina .
E vaka kina na yalewa ni sa vauci koya tu na lawa vua na watina tagane , e na gauna kece e bula tiko kina ; ia kevaka e sa mate na tagane sa qai galala ko koya mai na lawa ka a vauci koya tu vua na watina .
Ia kevaka e sa la'ki tiko kaya tale e dua na tagane ni sa bula tiko ga na watina , sa na vakatokai ko koya me dautagane ; ia ke sa mate na watina sa yaco me galala vakalawa ko koya , ka sa sega ni wili me dautagane ke vakawati tale kei na dua na tagane .
Ko ni sa vaka tale ga koya ko i kemuni na wekaqu . E na vuku ni Lawa ko ni sa mate oti , ko i kemuni , baleta ni ko ni sa tiki ni yago i Karisito . Ia oqo ko ni sa qai watina e dua tani tale , koya ko koya ka a vakaturi cake tale mai na mate , me da sa yaga kina vua na Kalou .
Ka ni gauna eda a se bula voli ga kina vakayago era a cakacaka tiko e na yagoda na veigagadre ca ni yago ni sa vakauqeti ira kina na Lawa , ia e a la'ki tini kece ki na mate .
Ia oqo e da sa galala mai na Lawa , ka da sa wili vaka na mate vei koya eda a dau bobula tu vua e liu . Eda sa sega ni qai veiqaravi tale e na i vakarau makawa ni lawa volai , ia eda sa veiqaravi ga e na i vakarau vou ni Yalo Tabu .
A cava me da qai kaya kina ? Ni sa i valavala ca beka li na Lawa ? E sega ni vaka kina ! Ia na Lawa ga au sa qai kila kina na i valavala ca . Ka ni kevaka e a sega ni kaya na Lawa , “ Mo kakua ni kocokoco ” ke'u a sega ni kila se cava na kocokoco .
Ia sa qai vakayagataka na i vakaro koya na i valavala ca me vakauqeta kina na veimataqali yalo kocokoco kece ga e lomaqu . Ka ni sa yaco me ka mate wale ga na i valavala ca ke sega na Lawa .
E na dua na gauna au a sega tu kina ni kila na Lawa ; ia ni sa qai yaco me'u kila na i vakaro , sa bula sara mai vakasauri na i valavala ca ,
ka'u sa mai mate sara yani ko i au . Ia nai vakaro ka a dodonu me kauta mai na bula sa qai kauta mai vei au na mate .
Ni sa kaukauwa na ca e na vuku ni vakaro , ka sa vakaisini au kina ka vakamatei au .
Ia na Lawa vakai koya e savasava , ka sa savasava tale ga , ka dodonu ka vinaka na i vakaro .
E kena i balebale beka li oqo ni mai vakavuna na noqu mate na ka vinaka ? E sega sara ! Sa vakavuna ga na noqu mate na i valavala ca ; sa vakayagataka na ka vinaka me kauta mai kina vei au na mate , me vakaraitaki kina na i valavala ca e na rokana dina . O koya gona oya e na vuku ni vakaro sa qai vakaraitaki vinaka sara ga kina na levu ni kena ca na i valavala .
Eda sa kila ni sa ka vakayalo na Lawa , ia oi au , au sa tamata vakayago ga ka a voli au tu na i valavala ca me'u nona bobula .
Au sa dau sega ni kila na ka au cakava tiko ; ka ni veika au vinakata me'u cakava au qai sega ni cakava , ia na veika au sega ni vinakata au sa qai dau cakava tiko .
Ia me vaka ni'u sa dau cakava tiko na veika au sega ni via cakava sa vakaraitaka oya ni'u sa vakadinata ni vinaka na Lawa .
Ia sa sega kina ni ko i au dina au dau cakava na vei ka oqo , na i valavala ca ga sa tiko e lomaqu .
Au sa kila , e na noqu i tovo ni bula vakatamata , ni sega ni dua na ka vinaka e tu e lomaqu . Ka ni dina ga e tu e lomaqu na gadreva me'u cakava na ka vinaka , ia e sega vei au na kaukauwa me'u cakava rawa kina .
Au sega ni cakava rawa na vei ka vinaka au dau gadreva me'u cakava ; au sa dau cakava tiko ga na vei ka ca au cata na cakava .
Ia kevaka au sa dau cakava na ka au cata na cakava , e kena i balebale oya ni sega ni ko i au sa cakava tiko , na ca ga sa tiko vei au .
Au sa raica gona kina ni cakacaka tiko na lawa oqo : oya ni'u dau gadreva me'u cakava na vei ka vinaka , qai sega ni bau laivi au na ca .
E taleitaka na lomaqu mai loma na lawa ni Kalou .
Ia au sa qai raica ni dua tale na lawa e cakacaka tiko e yagoqu , na lawa oya e saqata na lawa ka taleitaka na lomaqu . Sa vakabobulataki au kina na lawa oya ki na i valavala ca sa cakacaka tiko e yagoqu .
Au sa tamata vakaloloma dina oi au ! O cei e na sereki au mai na yago sa kauti au tiko oqo ki na mate ?
Ia me vakavinavinakataki na Kalou e na vuku ni noda Turaga ko Jisu Karisito ! Sa qai vaka tu oqo na noqu bula : au sa qarava na lawa ni Kalou e na noqu vakasama wale ga , ia na noqu bula vakayago sa qarava na lawa ni valavala ca .


O Koya oqo sa sega kina ni wilika na Kalou na nodra cala ko ira era sa tu vata kei Karisito Jisu .
Ni sa sereki au mai na lawa ni valavala ca kei na mate na lawa ni Yalo Tabu , o koya ka sa kauta mai vei keda na bula e na noda tu vata kei Karisito Jisu .
Ia na ka e sega ni cakava rawa na Lawa e na vuku ni malumalumu ni vakarau ni bula vakatamata , sa cakava oti na Kalou . Sa vakaraitaka ko koya ni sa vakacala na ca sa tu e na i tovo ni bula vakatamata e na nona tala mai na luvena , e na yago sa tautauvata kei na yagoda i valavala ca na tamata , me vaqeyavutaka kina na i valavala ca .
Sa cakava na ka oqo na Kalou me caka rawa kina na i valavala dodonu e vakarota na Lawa e na noda bula na tamata eda sa bula voli e na veiliutaki ni Yalo Tabu , ka sega ni vaka na i tovo e gadreva na yagoda .
Ko ira era bula voli me vaka na ka e vinakata na yagodra era sa vakarorogo ki na ka e gadreva na yagodra , ia ko ira era sa bula voli me vaka na ka e vinakata na Yalo Tabu era sa vakarorogo ki na veiliutaki ni Yalo Tabu .
Me lewai keda na yagoda sa kena i tinitini na mate , me lewai keda na Yalo Tabu sa kena i tinitini na bula kei na vakacegu .
O koya gona oya sa yaco kina me meca ni Kalou na tamata sa lewa tu na nona vakasama na gagadre vakayago , ni sa sega ni muria tiko na lawa ni Kalou , ka na sega dina ga ni rawa ni muria .
Ka ni ko ira era sa muria tiko na gagadre ni yagodra era sega ni rawa ni cakava e dua na ka e vinaka vua na Kalou .
Ia ko ni sa sega ni bula voli me vaka na ka e gadreva na yagomuni , ko ni sa bula voli ga me vaka na ka e gadreva na Yalo Tabu , ke vaka e dina ni sa bula tiko na Yalo ni Kalou e lomamuni . Ni tamata yadua e sega ni tiko vua na Yalo i Karisito e sega ni nona na Karisito ko koya .
Ia kevaka sa tiko e lomamuni na Karisito , e dina ga ni sa mate na yagomuni e na vuku ni valavala ca , ia sa bula tiko na yalomuni ni sa vakadonui kemuni na Kalou .
Ia kevaka sa tiko e lomamuni na Yalo i koya ka a vakaturi Jisu cake tale mai na mate , e na vakabula tale ga na yagomuni vakavuravura ko koya e a vakaturi Karisito mai na mate baleta ni vakaitikotiko e lomamuni na Yalona .
O koya gona kemuni na veiwekani eda sa sega ni vauci tu ki na yago me da vakayacora kina na ka e gadreva na yagoda .
Ia kevaka ko ni na bula voli me vaka na ka e gadreva na yagomuni ko ni na mate ; ia kevaka ko ni sa vakamatea na veika e gadreva na yagomuni e na Yalo Tabu ko ni na bula .
Ko ira sa liutaki ira na Yalo ni Kalou era sa luve ni Kalou .
Ni Yalo e solia vei kemuni na Kalou e sega ni yalo ni veivakabobulataki me vakavurea vei kemuni na rere , ia na yalo ga sa qisi kemuni mo ni luve ni Kalou ka yaco rawa kina mo ni kaya vua na Kalou , “ Apa ! Tamaqu . ”
A Yalo oqo sa vakadinadinataka ki na yaloda ni da sa luve ni Kalou .
Ia kevaka eda sa luvena , eda na taukena na veivakalougatataki e maroroya tu ko koya me nodra na nona tamata , ka da na taukena vata tale ga kei Karisito na ka e maroroya tu na Kalou me baleti koya ; kevaka e da sa vakaivotavota e na nona vakararawataki na Karisito e da na vakaivotavota tale ga e na nona lagilagi .
Au vakasamataka ni veika rarawa eda sota kaya tiko e daidai e na sega ni rawa ni vakatautauvatani kei na lagilagi e na qai vakaraitaki vei keda e na gauna mai muri .
Ka ni ra sa wawa tu ka nanamaki tiko na veika kece e bulia na Kalou me vakaraitaki ira mai na luvena ko koya .
Ni a sa cudruvi tu na vuravura ka yaco me tawa yaga , e sega e na vuku ni ka e vinakata ga na vuravura vaka i koya , ia e baleta ga ni vinakata na Kalou me vaka kina . Ia e koto ga na i nuinui
ni na yaco me na qai sereki tale na vuravura e na dua na siga me kakua tale kina ni luca se vuca rawa e dua na ka , ka me vakaivotavota e na nodra galala lagilagi na luve ni Kalou .
Ni da sa kila tu , me yacova mai na gauna oqo era sa vutugu kece tu na veika buli e na rarawa me vaka na rarawa ni vakasucu gone .
Ia era sa sega ni vutugu wale ga na veika buli , eda sa vutu tale ga e yaloda ko i keda sa tu vei keda na Yalo Tabu , na i matai ni solisoli ni Kalou . Ka da sa waraka na veivakacabecabetaki ni Kalou me qisi keda kina me da luvena ka sereka na veitikida kece me ra galala .
Ni sa i koya na noda vakanuinui oqo eda sa vakabulai kina , ia kevaka eda sa rawa ni raica na ka e da nuitaka tiko sa qai sega tale ni wili vaka i nuinui koya . Se ko cei mada e dau nuitaka me yaco e dua na ka sa raica tiko ?
Ia kevaka eda vakanuinui tiko ki na ka eda se sega ni raica eda na dau wawa e na yalo vosota .
Sa vaka kina na nona lako mai na Yalo Tabu me vukei keda e na noda malumalumu . Ni da sa sega ni kila na i vakarau ni masu e kilikili me da vakayacora . Sa vakamamasu tiko ga na Yalo Tabu vua na Kalou e na vukuda e na vutugu e sega na vosa e vakamacalataki rawa kina .
Ia na Kalou , o koya sa rawa ni raica na yalo ni tamata , sa kila na vakasama ni Yalo Tabu ; ni sa dau masulaki keda na Yalo Tabu me vaka na ka e vinakata na Kalou .
Ni da sa kila ni sa cakacaka tiko na Kalou e na veika kece ga me ra vinaka kina ko ira era sa lomani koya , ko ira sa kacivi ira ko koya me vaka na lomana .
Ni ko ira sa digitaki ira oti na Kalou sa lesi ira ko koya me ra yaco me ra vakataka na Luvena , me yaco kina na Luvena me ulumatua e na kedra maliwa na tacina .
O koya gona sa mani yaco kina me vaka oqo : ko ira sa digitaki ira na Kalou , sa kacivi ira ; ko ira sa kacivi ira ko koya sa vakadonui ira ; ia ko ira sa vakadonui ira sa vota tale ga vei ira na nona lagilagi .
Na cava tale me da qai kaya e na veika kece oqo ? Kevaka sa noda i to na Kalou ko cei e na qai noda meca ?
O koya ka a sega ni bureitaka na Luvena dina , ka ni a soli koya ga e na vukuda kece , e na sega li ni solia wale ga vei keda na ka kece ga ?
Ko cei e na beitaki ira na digitaki ni Kalou ? Na Kalou sara ga vakai koya e sa vakadonui ira ka sa okati ira me ra sa i valavala dodonu !
Ko cei tale e na rawa ni vakacalai ira ? Sa i Jisu Karisito ga ka a mate ; a sa vakaturi cake tale , sa tiko e na liga i matau ni Kalou e daidai ka sa dau vakamamasu tiko vua na Kalou ko koya e na vukuda .
Ko cei me na tawasei keda rawa mai na loloma i Karisito ? Na ka rarawa li , se na yaluma , se na dauveivakacacani , se na dausiga , se na luvaiwale , se na dauveivakarerei se na i seleiwau ?
Ia me vaka sa volai : “ E na vukumuni , keitou sa vakamatei tiko kina e na siga taucoko ; keitou sa vakatautauvatani kei na sipi e na vakarau vakamatei . ”
Sega ! E na veika kece oqo e da na qaqa kina e na vuku i koya sa lomani keda .
Ni'u sa vakadinata sara ni na sega tale ni dua na ka me na tawasei keda mai na loloma i Karisito ; e na sega ni rawata na mate , se na bula , era na sega ni rawata na agilosi se ko ira na daulewa mai lomalagi , se na veika e yaco edaidai se na veika e na yaco mai muri ,
se na vuravura e cake , se na vuravura e ra . E na sega sara ni dua na ka me na rawa ni tawasei keda mai na loloma ni Kalou sa mai noda e na vuku i Jisu Karisito na noda Turaga .
Na ka au kaya tiko e dina ; au sa nei Karisito ka'u sa sega ni lasu , sa vakadinadinataka mai na noqu lewa e loma e na cakacaka ni Yalo Tabu ni'u sa sega ni lasu .
Sa ka levu dina na noqu rarawa , ka sega ni oti rawa na mosi ni yaloqu me baleti ira na kai noqu , ko ira na tiki ni yagoqu ka noqu dra dina !
E vinaka cake vei au me a tau vei au na cudru ni Kalou ka'u tawasei tani mai vei Karisito kevaka e rawa ni ra vukei kina .
Sa i ira na tamata digitaki ni Kalou . Sa okati ira ko koya me ra luvena ka a vakaraitaka vei ira na nona i serau lagilagi . E a cakava tale ga na nona veiyalayalati kei ira , ka solia vei ira na Lawa . E ra sa kila tale ga na sala dodonu ni nona qaravi ka sa nodra tale ga na vosa ni yalayala .
Sa i ira na nodra kawa na Pateriaki ( koya ko ira na nodra qase na Isireli ) . E na tikina vakayago e a mai sucu tale e na nodra kawa tamata na Karisito . Ia me vakacaucautaki tiko ga na Kalou , o koya sa lewa na ka kece ga ka sega ni mudu ! Emeni .
Au sega ni kaya ni sa sega ni yaco na vosa ni yalayala ni Kalou ; ka ni ra a sega ni Isireli dina ko ira kece na kawa i Isireli .
Era a sega tale ga ni luve ni Kalou kece na kawa i Eparaama , ka ni a kaya na Kalou vei Eparaama , “ Era na okati me ra nomu kawa ko ira na kawa i Aisake . ”
E kena i balebale oya ni ko ira na gone e ra sucu ga mai vakadodonu vakayago , era sega ni luve ni Kalou ; ia ko ira ga na gone era sucu mai me vaka e yalataka na Kalou , era sa okati me ra nona kawa dina .
Ka ni a vaka oqo na vosa ni yalayala ni Kalou , “ Au na lako mai e na gauna vata oqo e na yabaki ka tu mai , ka sa na dua kina na luve i Sera tagane . ”
Ia e sega ni o koya wale ga oya : ni ko i rau na luvei Repeka tagane e tamadrau vata ga ko Aisake , na tukada .
Ia me rawa ni vakaraitaki kina ni sa digidigi sara ga ni Kalou vakai koya ka sega ni a veikacivi e na vuku ni cakacaka sa cakava e dua vei rau na drua ( ka ni rau sa bera ni sucu ka sega ni se dua vei rau me cakava e dua na ka vinaka se ka ca ) .
Sa kaya vei tinadrau ko koya : “ E na dau qaravi koya e gone ko koya ka qase ”
Me vaka tale ga sa volai tu e na i Vola Tabu , “ Au sa lomani Jekope ka'u cati Iso . ”
Ia a cava me da qai kaya ? Sa sega beka li ni dodonu na Kalou ? E sega sara .
Ni a kaya vei Mosese ko koya , “ Au na lomani koya au sa via lomana ka'u na yalovinaka vei koya au sa via yalovinaka vua . ”
O koya gona sa sega kina ni vakatau ki na ka e vinakata se cakava na tamata , ia e na loloma ga ni Kalou .
Ni sa kaya na i Vola Tabu vua na Fero , “ Au sa buli iko sara ga me kilai kina na yacaqu e vuravura taucoko . ”
O koya gona oya sa yalovinaka kina na Kalou vei koya sa vinakata , ka vakayalokaukauwataka na tamata e vinakata me yalo kaukauwa .
E na dua vei kemuni e na kaya mai vei au , “ Ke dina oya , e na qai rawa vakacava vua na Kalou me beitaka ni cala e dua na tamata ? O cei e na rawa ni vorata rawa na lomana ? ”
Ia ko cei ko iko , na wekaqu , mo sauma na vosa ni Kalou ? Na kuro qele e na sega ui rawa ni vosa lesu vei koya e buli koya me kaya , “ Na cava ko buli au kina vakaoqo ? ”
Ni sa tu vua na dautulikuro na nona dodonu me lewa ga na nona vakayagataka na qele me vaka na ka e vinakata ; sa rawa ni bulia e rua na kuro mai na dua ga na i buli qele , ka me cakava e dua na kena e sau dredre se dua ga na kena e sau rawarawa .
Sa vaka kina na Kalou e na ka e sa cakava . Sa vinakata me vakaraitaka na nona cudru , ka vakatakila tale ga na nona kaukauwa . O koya gona oya sa dede dina kina na nona vosoti ira ka sa dodonu me ra cudruvi , ko ira sa ganita me ra vakarusai .
Sa via vakaraitaka tale ga ko koya na levu ni nona vinaka , vei keda na lewe ni ka sa lomana ko koya , ko i keda eda sa vakarautaki me da vakaivotavota e na nona i serau lagilagi .
Ka ni sa i keda ga sa kacivi keda ko koya ; e sega ni kacivi keda wale ga mai vei ira na Jiu , mai vei ira tale ga na kai matanitu tani .
Ni sa i koya oqo na ka e kaya na i vola i Osea , “ O ira era a sega ni noqu tamata au na kacivi ira me ra ʻ Noqu Tamata . ʼ Na matanitu au a sega ni lomana au na kaciva me ʻ Noqu Daulomani . ʼ
Kei na vanua sara ga e a tukuni toka kina vei ira ʻ Ko ni sa sega ni noqu tamata , ʼ era na vakatokai kina me ra luve ni Kalou Bula . ”
A kacivaka ko Aisea na ka e baleti ira na Isireli , ka kaya , “ Kevaka sara mada ga era yaco na Isireli me ra lewe levu me vaka na i wiliwili ni mata ni nuku e na matasawa , ia era na lewe vica ga era na qai vakabulai ;
ka ni na vakayacora na Turaga na nona lewa e vuravura taucoko me vaka sa kaya oti tu ; e na totolo ka kaukauwa . ”
E na vaka talega na ka e a sa kainaka oti tu ko Aisea , “ Kevaka e a sega ni vakavoca toka vei keda e so na noda kawa na Turaga na Kalou Kaukauwa , keda sa vakataki Sotoma , ka tautauvata kei Komora . ”
Sa i koya oqo na lewe ni ka keitou kaya tiko : Ko ira na kai matanitu tani era a sega ni saga me ra vakadonui , sa vakadonui ira oqo na Kalou e na vuku ni vakabauta .
Ia ko ira na Isireli , era vakasaqara tiko e so na lawa me vakadonui ira kina na Kalou , ka ra sa sega tiko ga ni kunea .
A cava era sega tiko ga kina ni kunea ? Baleta ni ra vakararavi tiko ga ki na nodra sasaga vaka i ira ka ra sega ni yavutaka na nodra cakacaka e na vakabauta . Era sa tarabe e na vatu ni veivakatarabetaki ,
e kainaki toka kina e na i Vola Tabu : “ Raica , au sa vakotora toka mai Saioni e dua na vatu , e na vakatarabetaki ira na tamata ; e dua na vatu era na tacaqe kina . Ia ko koya e na vakabauta e na sega ni vakamaduataki ! ”

Kemuni na veiwekani , au sa gadreva mai na vu ni yaloqu taucoko ka masulaka vua na Kalou me ra vakabulai kece na kai noqu .
Au sa rawa ni vakadinadinataka ni ra sa dau gumatua dina sara e na nodra qarava na Kalou , ia e sega ga ni maucokona vinaka sara na nodra kila me dodonu kina na nodra veiqaravi .
Era se sega ni kila na sala e vakadonui ira kina na tamata na Kalou , ia era sa dau qara ga na nodra sala vaka i ira ; ka ra sa mani sega kina ni vakamuria na sala sa dau veivakadonui kina na Kalou .
Ka ni sa mai vakaotia na cakacaka ni Lawa ko Karisito ; a sa yaco kina me ra vakadonui mai vua na Kalou ko ira kece ga era sa vakabauta .
Sa i koya oqo na ka e a vola ko Mosese me baleta na nona veivakadonui na Kalou e na noda muria na Lawa : “ Na tamata e vakayacora na ka e vakarota na Lawa e na bula kina . ”
Ia sa i koya oqo na ka e kainaki me baleta na noda vakadonui mai vua na Kalou e na vuku ni vakabauta : “ Kakua ni kaya e lomamu , Ko cei e na lako cake ki lomalagi ? ” ( Koya me la'ki kauti Karisito sobu mai . )
“ Kakua tale ga ni kaya , Ko cei e na lako sobu ki bulu ? ” ( Koya me la'ki kauti Karisito cake tale mai na mate . )
Sa i koya oqo na ka e kaya , “ Sa tu volekati iko na vosa ni Kalou , sa tu sara ga e na gusumu kei na lomamu ” -ia sa i koya ko ya na i tukutuku ni vakabauta keitou sa vunautaka .
Kevaka ko na vakatusa e gusumu , ni sa Turaga ko Jisu , ka vakabauta e vu ni yalomu ni sa vakaturi koya cake tale mai na mate na Kalou , ko na vakabulai .
Ni sa wilika na Kalou me dodonu na tamata e na vuku ni vakabauta ni yalona , ka sa vakabulai ko koya e na vuku ni vakatutusa ni gusuna .
Ni sa kaya na i Vola Tabu , “ Ko koya sa vakabauti koya e na sega ni vakamaduataki . ”
Oqo e da sa okati kece kina na tamata , ka ni sega na kedra duidui na Jiu kei ira na kai matanitu tani . Sa dua ga na noda Turaga na tamata kece ga ka sa vakalougatataki ira vakalevu era sa masu vua .
Me vaka sa kaya na i Vola Tabu , “ Ko ira yadua era masuta na yaca ni Turaga era na vakabulai . ”
Ia e na rawa vakacava me ra masu vua kevaka era sega ni vakabauta ? Era na vakabauta rawa vakacava ke ra sa bera ni rogoca na i tukutuku ? Era na rogoca rawa vakacava ke sega ni dua e la'ki vunautaka vei ira ?
Ka na la'ki vunautaka rawa vakacava vei ira na i tukutuku e dua na tamata ke sega ni talai ? Ia me vaka e kaya na i Vola Tabu , “ Sa lagilagi dina na nodra yaco mai ko ira era kauta mai na i Tukutuku Vinaka ! ”
Ia era a sega ni ciqoma kece na i Tukutuku Vinaka ; ka ni a kaya kina vaka i koya ko Aisea , “ Kemuni na Turaga , ko cei e vakabauta na neitou i tukutuku ? ”
Eda sa qai kila gona eke ni sa yaco na vakabauta e na vuku ni kena rogoci na i tukutuku , ka sa yaco mai na i tukutuku e na kena vunautaki na Karisito .
Ia au taroga mada ; e dina beka li ni ra a sega ni rogoca na i tukutuku ? Sega , e sega ni dina , ka ni ra a sa rogoca ko ira me vaka ni a kaya na i Vola Tabu , “ Na rorogo ni domodra sa yaco yani ki na veiyasa i vuravura kece ga ; sa yaco na nodra vosa ki na i yalayala kei vuravura ”
Au sa qai taroga tale : Era a sega beka ni kila na Isireli ? A i matai ni tamata me sauma na taro ko Mosese , ni a kaya e na vuku ni Turaga , “ Au na vakavuna mo ni vuvutaka e dua na matatamata era sega ni dua na matanitu . Au na vakacudrui kemuni e na vukuna e dua na matanitu lialia . ”
Ia ko Aisea e a doudou cake sara e nona kaya e na vuku ni Turaga , “ Era sa kunei au ko ira era a sega ni vakasaqarai au tiko , au sa rairai vei ira era a sega ni vaka tarogi au tiko . ”
Ia me baleti Isireli , e a kaya , “ au sa dodoka tu na ligaqu ruarua e na siga taucoko ki na dua na matatamata dau talaidredre ka yalo kaukauwa . ”
Au sa qai taroga , sa biuti ira dina li na nona tamata na Kalou ? E sega sara ! Oi au vakataki au e dua na Isireli , au kawa i Eparaama , ka'u lewe ni yavusa i Pemjamini .
E sega ni sa biuti ira na nona tamata na Kalou , ko ira a digitaki ira mai na i vakatekivu ko koya . Ko ni kila na tiki ni Vola Tabu e a tukuna kina ko Ilaija vua na Kalou na veika era cala kina na Isireli :
“ Kemuni na Turaga era sa vakamatei ira na nomuni parofita ka talaraka sobu na nomuni i cabocabo ni soro . Oi au taudua ga au sa vo tiko ka ra sa tovolea tiko me ra vakamatei au . ”
A cava e a qai sauma kina vua na Kalou ? “ Au sa maroroi ira tiko me ra noqu era lewe vitu na udolu na tamata ka ra sega ni qarava na kalou ko Peali ”
E vaka tale ga kina e na gauna oqo : era sa vo tiko e dua na i lala lewe lailai , sa digitaki ira na Kalou e na nona yalo loloma .
Na nona digidigi e yavutaki e na loloma ka sega ni yavutaki e na ka era cakava . Kevaka e yavutaki na digidigi ni Kalou e na ka e cakava na tamata , sa qai sega ni wili vaka i loloma dina na nona loloma .
Sa qai vakaevei ? Era a sega ni kunea na Isireli na ka era a vakasaqara tiko . Era a kunea ga ko ira na i lala lailai sa digitaki ira na Kalou ; a ra sa yaco na kena vo me ra didivara ki na veikacivi ni Kalou .
Me vaka e kaya na i Vola Tabu , “ Sa cakava na Kalou me wele na yalodra kei na nodra vakasama ; me yacova mai e daidai era sa sega ga ni rai e matadra se rogo e daligadra ”
Me vaka tale ga e kaya ko Tevita , “ Me yaco me kedra i cori ka kedra dai na kedra magiti . Me yaco me ra lutu kina ka me ra totogitaki kina .
Me boko mada ga na matadra me ra kakua ni rai rawa ; ke me ra vakalairoro tiko ga e na veigauna kece e na bibi ni nodra i colacola ”
Au sa qai taroga tale , “ Ni ra sa tarabe na Jiu , era sa mani bale ka rusa sara beka kina vakadua ? E sega sara ! Ka ni nodra sa i valavala ca na Jiu , sa qai kau kina na veivakabulai vei ira na kai matanitu tani , me ra vuvu kina na Jiu .
Na nodra i valavala ca na Jiu sa kauta mai na veivakalougatataki levu ki vuravura ; kei na nodra dravudravua vakayalo sa kauta mai na veivakalougatataki levu ki vei ira na kai matanitu tani . Sa na qai wacava li na levu ni veivakalougatataki ni ra sa wiliki kece kina na Jiu .
Ia na ka au via kaya oqo au via kaya vei kemuni na kai veimatanitu tani : e na gauna kece ga au i apositolo tiko kina vei kemuni na kai veimatanitu tani , au na sakitaka tiko ga na noqu cakacaka .
De lakolako au mani rawa ni vakavuna me ra vuvu na kai noqu me rawa ni ra vakabulai kina e so .
Ni kevaka e yaco me rau veivinakati tale ko vuravura kei na Kalou e na nodra biu tani na Jiu , sa na wacava na nodra sa na vakadonui tale ! E na sega li ni vaka na bula tale mai na mate ?
Ia kevaka sa soli vua na Kalou na i matai ni tiki ni buli madrai sa kena na i buli taucoko ; ia kevaka sa soli vua na Kalou na waka ni kau sa nona kece tale ga na tabana .
Ia kevaka era sa musuki laivi mai na vu ni olive tei e so na tabana ka ko ni sa mai sema kina ko i kemuni na kai veimatanitu tani me vaka e dua na taba ni olive ni veikau ; ko ni sa mai vakaivotavota e na nodra kaukauwa kei na bula sautu na Jiu ,
sa sega ni dodonu vei kemuni mo ni beci ira na taba ni olive era sa musuki laivi . E rawa vakacava mo mai vaqoroqoroi iko ? Ko iko ko tabana wale ga , ko sega ni vakabula na vuna , na vuna ga e vakabulai iko tiko .
Ia ko na kaya tale , “ Io e ra sa musuki laivi na tabana dina , me rawa ni'u sema kina ko i au ”
Sa dina koya . Era sa musuki laivi mai baleta ni ra sega ni vakabauta na Kalou ia ko ni sa la'ki toka dei ko i kemuni baleta ni ko sa vakabauta . Mo kakua ni dokadoka kina , ia mo rere ga .
Ni kevaka e a sega ni vosoti ira na Jiu na Kalou , ko ira era sa vaka na taba ni olive dina ; ko nanuma beka me na qai vosoti iko ko koya ?
E ke eda sa raica kina na yalovinaka kei na voravora ni lewa ni Kalou . Na voravora ni nona lewa vei ira era sa bale kei na nona yalovinaka vei iko kevaka ko sa tudei tiko e na nona loloma ; ia kevaka ko na sega ni tudei tiko ko na musuki tani tale ga .
Ia ko ira na Jiu , kevaka era na biuta tani na nodra sega ni vakabauta , era na kau lesu tale mai ki na nodra i tutu e liu , ni sa rawa vua na Kalou me semati ira tale .
Ko i kemuni na kai matanitu tani ko ni sa vaka na taba ni olive ni veikau ka sa musuki tani . Ko ni sega ni mataqali vata kei na olive tei ko ni sa mai sema kina . Ia ko ira na Jiu era sa vaka na olive tei , ka sa sega ni dua na kena dredre vua na Kalou me semai ira lesu tale ki na vudra dina .
Kemuni na veiwekani , oqo e dua na ka vuni ka'u vinakata mo ni kila , ka ni na vakabulai kemuni mai na nanuma ni ko ni sa tamata vukei . Na kaukauwa ni lomadra na Jiu e na sega ni ka tudei sara ; e na yacova ga ni ra sa lako kece mai vua na Kalou na i wiliwili ni kai veimatanitu tani ka a dodonu me ra vakabulai .
Ia e na vaka oqo na nodra vakabulai kece na Isireli . Me vaka e kaya na i Vola Tabu , “ E na lako mai na i Vakabula mai Saioni , ka na kauta laivi na ca kece ga mai vei ira na kawa i Jekope .
Keimami na cakava vata na veiyalayalati oqo , ni'u sa kauta tani na nodra i valavala ca . ”
E na vuku ni nodra cata na i Tukutuku Vinaka na Jiu , era sa mani yaco kina me ra meca ni Kalou , ka sa la'ki nomuni kina na kai veimatanitu tani na kena vinaka . Ia e na veidigitaki ga ni Kalou era sa wekana kina na Jiu e na vukudra na Pateriaki .
Ka ni sega ni dau veisautaka na Kalou na nona vakasama vei koya sa digitaka ka vakalougatataka .
Ko i kemuni na kai veimatanitu tani ko ni a talaidredre vua na kalou e liu , ia oqo sa yaco vei kemuni na nona loloma e na vuku ni nodra talaidredre na Jiu .
E vaka tale ga kina ko ira na Jiu , e na vuku ni loloma sa yaco vei kemuni , era sa talaidredre kina vua na Kalou e na gauna oqo , ia oya me rawa ni yaco tale ga kina vei ira na loloma soli wale ni Kalou .
Ni sa lewa na Kalou me da bobula kece na tamata ki na talaidredre , me rawa ni qai vakaraitaka na nona loloma soli wale vei keda kece ga .
Sa uasivi dina na vinaka ni Kalou ki vei keda kece ! Sa titobu sara ua nona vuku kei na nona kila ka ! Ko cei ena rawa ni vakamacalataka na lomana ? Ko cei e rawa ni kila na nona i vakarau ?
Me vaka sa kaya na i Vola Tabu : “ Ko cei sa kila rawa na vakasama ni Turaga ? Ko cei sa rawa me na soli i vakasala vua ?
Ko cei e sa bau solia vua e dua na ka me na sauma lesu tale ko koya ? ”
Ni sa bulia na ka kece ga ko koya . E ra sa bula rawa tu e na nona kaukauwa , ka ra sa bula tale tu ga e na vukuna . Me ia mada ga vua na Kalou na veivakalagilagi ka sega ni mudu ! Emeni .
O koya gona oya , kemuni na veiwekani , e na vuku ni kena levu na loloma ni Kalou ki vei keda , au sa vakamamasu kina vei kemuni mo ni vakacabori kemuni vua na Kalou , mo ni madrali bula , me savasava ka vinaka vua . Sa i koya oqo na lotu dina vakayalo mo ni vakayacora vua .
Ni kakua ni vakaitovotaki kemuni e na veimataqali i tovo ni vuravura oqo . Ia ni vakadonuya ga vua na Kalou me vakavouya taucoko sara na nomuni vakasama ka me veisautaki kina na nomuni bula e loma . Ko ni na qai kila rawa kina na loma ni Kalou , ka kila tale ga na ka yaga , ka vinaka , ka uasivi sara .
Ia e na vuku ni loloma sa solia wale mai vei au na Kalou , au sa kaya kina vei kemuni kece sara : Me kakua ni dua vei kemuni me sivia na nona nanuma me baleti koya vaka i koya . Ia me vakarauta ga na nomu vakasama me baleti kemuni ka mo ni dui lewai kemuni vakavinaka me vaka na i vakarau ni vakabauta sa vota vei kemuni yadudua na Kalou .
Sa vuqa na veitiki ni yagoda , ia sa dua bau ga na yago ; ia na veitiki ni yago kece oqo sa duidui na nodra i tavi .
Sa vaka kina ko i keda , e dina ni da sa lewe vuqa , ia e da sa lewe ni dua ga na yago e na noda sa tu vata kei Karisito , ka da sa sema vata kei na veitiki ni yago yadua e na dua ga na yago .
Ia me da vakayagataka na veisolisoli e duidui sa soli vei keda me vaka na loloma ni Kalou . Kevaka e noda i solisoli me da vunautaka na vosa ni Kalou , me da vakayacora me vaka na vakabauta sa vota vei keda na Kalou .
Kevaka e noda i solisoli na dauveiqaravi me da ia na veiqaravi . Ke veivakavulici , me da ia na veivakavulici .
Kevaka me da dau veivakauqeti vei ira na kena vo ni vakabauta , me da kitaka vaka kina . O koya e dau solisoli me cakava e na yalovinaka ; o koya sa dau veiliutaki , me cakava vakadodonu ; o koya sa dauloloma me vakayacora e na marau .
Me dina ka maucokona vinaka na nomuni loloma . Mo ni cata na ca ka taura matua na ka vinaka .
Ni veilomani sara me vaka ni ko ni sa veitacini e na vuku i Karisito ; ka mo ni veiuasiviti e na veivakarokorokotaki .
Ni cakacaka vakaukauwa , ka kakua ni dau vucesa . Ni qarava na Turaga e na yalodina .
Mo ni reki tiko e na vuku ni vakanuinui sa tiko vei kemuni ; ni dau vosota na rarawa ; ka ia tiko ga na masu e na veigauna kece .
Ni solia na veika e tu vei kemuni vei ira na wekamuni vakayalo era leqa tu , ka dau dolava na nomuni vale vei ira na vulagi .
Ni masulaka vua na Kalou me vakalougatataki ira era vakacacani kemuni , io , me vakalougatataki ira ka me kua ni cudruvi ira .
Ni marau vata kei ira era marau , ka tagi vata kei ira era tagi .
Ni veinanumi vakatautauvata . Ni kakua ni dau viavia levu , ia ni makutu ga ni vakayacoro na veitavi . Ni kakua ni nanuma ni ko ni sa vuku .
Ke dua e cakava e dua na ka ca vei kemuni , ni kakua ni sauma lesu e na dua tale na ka ca . Ni tovolea mo ni cakava na ka e vinaka e na matadra na tamata kece ga .
Ni cakava na ka kece ga ko ni rawata mo ni veilomani tiko ga kina kei ira na tamata kece ga .
Ni kakua ni sauma na ca sa caka vei kemuni . Laiva vua na Kalou me sauma . Ni sa volai tu e na i Vola Tabu : “ Sa noqu i tavi me'u cudruvaka , au na sauma oi au , ” sa kaya na Turaga . Ni sa kaya tale ga na i Vola Tabu :
“ Kevaka sa viakana na nomu meca , mo vakani koya ; kevaka sa viagunu , mo vagunuvi koya ; ni ko sa cakava koya , ko sa na vakamadualaki koya kina . ”
Ni kua ni laiva na ca me vakadrukai kemuni , ia mo ni vakadruka ga na ca e na vinaka .
Me talairawarawa na tamata kece ga vei ira era veiliutaki e na matanitu , ni sega ni dua e veiliutaki rawa ke sega ni vakatara na Kalou . Ko ira era sa veiliutaki tiko oqo sa lesi ira kina na Kalou .
Ko koya e saqati ira era veiliutaki tiko sa saqata tiko na ka sa lesia na Kalou ; ka sa na vakavuna ga na nona cudruvi .
Ka ni sega ni dodonu me ra rerevaki ira na i liuliu ko ira era caka dodonu tiko , ko ira ga era dau caka ca . Ko gadreva li mo kakua ni rerevaka na i liuliu ? Ia cakava na ka vinaka , ka na qai vakacaucautaki iko ko koya .
Ni sa i talai ni Kalou ko koya ka sa dau cakava na ka mo vinaka kina . Ia kevaka ko sa i tovo ca , mo rerevaki koya , ni sa tu dina na nona kaukauwa me veitotogitaki kina . Sa i koya na i talai ni Kalou ka sa nona i tavi me vakayacora na cudru ni Kalou vei ira era sa caka ca .
Sa i koya oqo na vuna e dodonu mo ni talairawarawa kina vei ira era veiliutaki , sega ni baleta wale ga na cudru ni Kalou , e baleta sara tale mada ga ni na sota vata oya kei na nomuni lewa e loma .
Sa i koya tale ga oqo na vuna mo ni soli i vakacavacava kina . Ia ni ra sa vakayacora na nodra i tavi ko ira na veiliutaki era sa cakava tiko na cakacaka ni Kalou .
Sauma kece na ka e dodonu me saumi vei ira na tamata , sauma na i vakacavacava vei ira e dodonu me saumi vei ira , na soli lavaki vei ira e dodonu me soli vei ira na soli lavaki , na vakarokoroko vua e dodonu me vakarokorokotaki , kei na veivakalagilagi vei koya e dodonu me vakalagilagi .
Me kakua ni dua na ka mo dinau tu kina vua e dua na tamata , na ka ga me qai vo oya mo ni veilomani . Ko koya yadua sa lomana na kai nona sa vakayacora tiko na Lawa .
Sa i koya oqo na Lawa : “ Mo kakua ni ia na veibutakoci ; mo kakua ni laba , mo kakua ni butako , mo kakua ni kocokoco ” ; ia na veika kece oqo , se tiko tale e dua na lawa , sa kena i soqoni ga na i vakaro oqo : “ Mo lomana na kai nomu me vakataka na nomu lomani iko ”
Ko koya yadua sa lomana na kai nona e na sega ni cakava vua e dua na ka ca . O koya gona oya ni da sa loloma eda sa talairawarawa ki na Lawa taucoko .
Sa dodonu mo ni cakava na ka oqo ni ko ni sa kila sara tiko ga ni sa gauna oqo mo ni yadra mai kina mai na moce . Ni sa voleka sara oqo na gauna meda vakabulai kina mai na gauna eda a sa qai vakabauta kina .
Sa voleka ni oti na bogi ka sa voleka sara ni kida mai na rarama . Me da sa luvata laivi mada na i valavala ni butobuto ka tokara na i yaragi ni vala e na rarama .
Me da sa vakaitovotaki keda mada e na i tovo ni rarama . Me kakua na i soqosoqo ca ni kasou se na dau mateni ; me kakua na veimoceri butako se veilasamaki vakasisila ; me kua na veileti se na vuvu .
Ni tokara na Turaga ko Jisu Karisito me nomuni i yaragi , ka kakua ni vakasamataka tiko na sala mo ni vakayacora kina na vei gagadre ca ni yagomuni .
Kevaka e dua na tamata e sega soti ni kaukauwa na nona vakabauta sa dodonu mo ni vakacurumi koya ga yani ka kakua ni veileti vata kaya me baleta na nona vakabauta .
Na nona vakabauta e dua na tamata sa vakatara vua me kania na ka kece ga , ia na tamata malumalumu na nona vakabauta e na kana kakana draudrau wale ga .
Ko koya e rawa ni kania na ka kece ga me kakua ni beci koya sa kana kakana draudrau wale ga , ia me kakua tale ga ni beci koya sa rawa ni kania na ka keee ga ko koya sa dau kana kakana draudrau wale ga , ka ni sa vakadonui koya oti na Kalou .
O eei o iko mo vakaeala na nona tamata e dua tani tale ? Na nona turaga ga e rawa ni kaya se sa rawata tiko na nona i tavi se sega . Ia e na rawa ni rawata me vaka koya na nona i tavi ni sa rawa vua na Turaga me solia vua na kena kaukauwa .
E dua na tamata e na okata me ra bibi cake e so na siga mai na kena vo ni siga , ka dua tale e okata me ra tautauvata kece ga na siga . Ia me dui vakadeitaka na tamata yadua na ka e nanuma .
Ko koya sa nanuma ni bibi cake e dua na siga mai na kena vo sa kitaka tale ga e na nona doka na Turaga , ka ni sa dau vakavinavinaka vua na Kalou e na vuku ni kakana . Ko koya sa bese ni kania e so na ka sa cakava e na nona doka na Turaga , ka ni sa dau vakavinavinaka tale ga vua na Kalou .
Ni sega ni dua vei keda e bula e na vukuna ga , se dua e mate e na vukuna ga . Kevaka eda bula , eda sa bula vua na Turaga ,
ia kevaka eda mate , eda sa mate vua na Turaga . Se da bula se da mate eda sa nona tiko ga na Turaga .
Ka ni sa mate na Karisito ka tucake tale me yaco kina me noda Turaga na bula ka nodra tale ga era sa mate .
A cava o iko mo vakalewa na wekamu ? Se na cava o iko mo beca kina na wekamu ? O keda kece eda na la'ki tu e na mata ni Kalou me lewai keda ko koya .
Ni sa kaya na i Vola Tabu , “ ʻ Me vaka ni'u sa bula tiko , ʼ sa kaya na Turaga , ʻ e na tekiduru e mataqu ma tamata kece ga ka ra na vakadinadina ni'u sa Kalou ko i au ! ʼ “
O i keda kece sara eda sa dui vakamacalataka na noda bula vua na Kalou .
O koya gona me da sa muduka mada na noda veivakalewai tiko , ka mo ni qarauna ga : mo ni kakua ni cakava e dua na ka me tarabe se mani bale sara kina na wekamuni na i valavala ca .
Na noqu tu vata kei Karisito sa vakavuna me'u kila dina kina ni sega na ka e dukadukali vaka i koya ; ia ke dua na tamata e vakabauta ni sa sega ni savasava e dua na ka , sa na sega ga ni savasava vua .
Kevaka ko vakararawataka na lomai na wekamu e na nomu kania e dua na ka , sa sega ni yavu ni nomu cakacaka na loloma . Kakua ni laiva wale ga na kakana ko kania me vakacala na tamata e a mai mate e na vukuna na Karisito .
Kakua ni laiva me kainaki ni ca na ka ko sa okata me vinaka .
Ni sa sega ni ka ni kana se gunu na matanitu ni Kalou , ia sa ka ga ni yalododonu , vakacegu kei na marau sa vakavuna na Yalo Tabu .
Ko koya yadua sa qaravi Karisito vakaoqo sa vinakati koya na Kalou ka ra sa vinakati koya tale ga na tamata .
Sa i koya gona oya me da sa dau sasagataka tiko ga kina na veika e kauta mai na veilomani kei na veivakatataki cake .
Kakua ni vakarusa wale ga na ka sa cakava na Kalou e na vuku ni kakana . Sa tara me laukana na veimataqali kakana kece ga , ia sa cala ga me da kania e dua na ka e vakavuna me la'ki i valavala ca kina e dua tani tale .
Na ka e dodonu me da cakava oya me da kakua ni kana lewe ni manumanu , gunu waini se cakava e dua na ka e na vakavuna na nona bale na wekada .
Mo drau kila vata ga kei na Kalou na ka ko vakabauta e na ka oqo ; kakua ni vakaraitaka . Sa kalougata na tamata e sega ni beitaki koya na lomana e na gauna e cakava kina na ka e dodonu vua .
Ia ke sa vakatitiqa e na vuku ni ka e kania , sa vakacalai koya na Kalou baleta ni sega ni yavutaki na ka e cakava e na vakabauta . Ni sa i valavala ca na ka kece ga e sega ni caka e na vakabauta . Cakava na ka e Vinaka vei Ira na Tani ka Segai vei Iko Ga




O i keda sa kaukauwa na noda vakabauta me da vukei ira na malumalumu me ra colata na nodra i colacola . Me da kakua ni cakava na ka e vinaka ga vei keda .
Ia sa dodonu me da cakava na ka mera vinaka ka vakatataki cake kina e na vakabauta ko ira na tani .
Ni ko Karisito sara tale mada ga e a sega ni cakava na ka ga e vinaka vua . Ia e cakava ga me vaka e kaya na i Vola Tabu : “ Sa mai tau vei au na veivakasewasewani era cakava mo ni vakasewasewani kina ”
Ni veika kece e volai e na i Vola Tabu sa volai me da vakatavulici kina , me noda kina na i nuinui sa rawa e na vosota kei na vei vakayaloqaqataki sa solia vei keda na i Vola Tabu .
Ia me vakarawarawataka mada ga vei kemuni na Kalou , o koya na i vurevure ni vosota kei na yaloqaqa , mo ni yalovata e na nomuni muria na i vakarau i Karisito .
Me duavata kina na lomamuni kei na domomuni e na nomuni vakacaucautaka na Kalou , na Tama ni noda Turaga ko Jisu Karisito .
O koya gona mo ni qai veivakadonui vakai kemuni me vaka sa vakadonui kemuni ka ciqomi kemuni na Karisito ; ni kitaka oqo me vakalagilagi kina na Kalou .
Au via tukuna vei kemuni ni a mai dua na dauveiqaravi vei ira na Jiu ko Karisito me vakaraitaka na yalo dina ni Kalou , me vakayacori kina na vosa ni yalayala ni Kalou vei ira na pateriaki ,
me rawa tale ga kina ni ra vakacaucautaka na Kalou na kai veimatanitu tani e na vuku ni nona loloma levu . Me vaka sa kaya na i Vola Tabu : “ Au na vakavinavinaka vei kemuni na Turaga e na kedra maliwa na kai veimatanitu tani . Au na vakacaucautaka e na sere na yacamuni ”
E a kaya tale ga : “ Ni reki na kai veimatanitu tani vata kei ira na tamata digitaki ni Kalou ! ”
Ka a kaya tale ga : “ Ni vakacaucautaka na Turaga ko i kemuni kece ga na kai veimatanitu tani ; ni vakacaucautaki koya vakalevu sara na tamata kece ga ”
E a kaya tale ga ko Aisea : “ E na lako mai e dua na kawa I Jese ; e na vakaturi cake ko koya me liutaki ira na kai veimatanitu tani , ka ra na vakanuinui vua ”
Ia me vakasinaiti kemuni mada ga na Kalou , na vu ni noda vakanuinui , e na marau kece ga kei na vakacegu e na vuku ni nomuni vakabauti koya , me na tubu cake tiko ga kina na nomuni vakanuinui e na kaukauwa ni Yalo Tabu .
Kemuni na wekaqu , oi au vaka i au , au sa vakabauta ni ko ni sa sinai tu e na yalo vinaka , kei na kila ka , ka sa rawa kina mo ni veivakavulici vaka i kemuni .
Ia e na i vola oqo au sa doudou sara me'u tukuna tale yani kina vei kemuni e vica na ka . Au sa doudou e na vuku ni solisoli sa solia vei au na Kalou ,
me'u dua na tamata i Karisito ka me'u veiqaravi vei kemuni na kai matanitu tani . Au sa cakacaka me vaka e dua na bete e na noqu vunautaka na i Tukutuku Vinaka , mai vua na Kalou , me ra yaeo kina na kai veimatanitu tani me ra i soro e vakabau e na mata ni Turaga , ni sa vakacabori ira vua na Yalo Tabu .
O koya gona oya e na noqu sa sema tu vei Jisu Karisito sa rawa kina me'u cibitaka na noqu cakacaka vua na Kalou .
Au sa doudou me'u tukuna na ka sa cakava na Karisito e na noqu bula koya me'u kauti ira mai kina na kai veimatanitu tani me ra sa mai talairawarawa vua na Kalou e na nodra vosa kei na nodra cakacaka .
E a yaco rawa oya e na kaukauwa ni veika mana kei na veika veivakurabuitaki kei na kaukauwa ni Yalo Tabu . Au a vunautaka voli na i Tukutuku Vinaka kei Jisu Karisito e na noqu a lako mai Jerusalemi ki Ilirikumi .
Na ka au gadreva sa i koya me'u vunautaka na i Tukutuku Vinaka e na veivanua e sa sega ni bau rogoci kina na i tukutuku kei Karisito , me'u kakua kina ni la'ki cakacaka e na yavu sa tara oti tu e dua tale na tamata .
Me vaka e kaya na i Vola Tabu : “ Era na raica ko ira ka se sega mada ni tukuni vei ira ; ka ra na kila ko ira era se sega mada ni rogoca . ”
Sa i koya oya na vuna sa tarovi kina vakavuqa na noqu lako yani vei kemuni .
Ia oqo sa oti na noqu cakacaka e na yasayasa oqo ; ia me vaka ni sa sivi oqo e vica na yabaki na noqu gadreva tiko me'u lako yani vei kemuni ,
au sa nakita me'u sa na cakava e na gauna oqo . Au gadreva me'u na sikovi kemuni e na noqu i lakolako ki Sipeini , ka mo ni na qai bau vukei au tale ga meʼu yaco rawa ki kea , ni sa na oti na noqu veisiko lekaleka vei kemuni .
Ia e na gauna oqo au sa tei lako mada ki Jerusalemi me'u kauta na ka ni loloma vei ira na tamata ni Kalou mai kea .
Ni ra sa lomasoli na i vavakoso lotu mai Masitonia kei Kirisi ka solia e dua na i solisoli me vukei ira na tamata lotu dravudravua mai Jerusalemi .
Era nakita sara ga vakataki ira me ra cakava na ka oqo . Ia sa tu dina tale ga na nodra i tavi me baleti ira na dravudravua koya ; me vaka ni ra sa vota na Jiu na nodra veivakalougatataki vakayalo vei ira na kai veimatanitu tani , sa dodonu kina vei ira na kai veimatanitu tani me ra vota vei ira na Jiu na nodra veivakalougatataki vakayago .
Ia ni'u sa na vakaotia na i tavi oqo , ka'u sa na solia oti vei ira na ka kece e a soli mai vei au , au sa na qai gole ki Sipeini , ka la'ki sikovi kemuni sara yani kina .
Ia au kila ni'u sa na lako yani oqo vei kemuni au sa na lako vata tiko yani kei na veivakalougatataki taucoko i Karisito .
Au sa vakauqeti kemuni na veiwekani e na vuku ni noda Turaga ko Jisu Karisito kei na loloma sa solia vei kemuni na Yalo Tabu mo ni duavata kei au e na nomuni masu vagumatua vua na Kalou e na vukuqu .
Ni masulaka me'u vakabulai mai vei ira era sega ni vakabauta mai Jutia , ka me ra ciqoma na noqu veiqaravi na tamata lotu mai Jerusalemi .
O koya gona oya ke sa vaka kina na loma ni Kalou au sa na qai lako yani kina vei kemuni e na marau levu ka la'ki vakabulabulataki e na kemuni maliwa .
Me tiko vata mada ga kei kemuni kece sara na Kalou sa vu ni noda vakacegu . Emeni .

Au sa tataunaka yani vei kemuni na ganeda ko Fipe , o koya sa dauqarava na i vavakoso lotu mai Kenikiria .
Ni ciqomi koya e na yaca ni Turaga , me vaka sa dodonu me ra dau cakava na tamata ni Kalou . Ni qai vukei koya e na veika e leqa kina ka ni sa dua na i tokani ko koya vei ira , e lewe vuqa ka vaka kina vei au tale ga .
Au sa loloma yani vei Pirisila kei Akuila , ko i rau na noqu i tokani vinaka e na cakacaka i Jisu Karisito ,
ka rau a bolea na mate e na vukuqu . Au sa vakavinavinaka vei rau , ka sega ni ko i au taudua ga , era sa vakavinavinaka tale ga vei rau ko ira na veisoqosoqo lewe ni lotu mai na veimatanitu tani .
Au sa loloma tale ga ki na i vavakoso lotu era sa dau sosoqoni tiko e na nodrau vale . Au sa loloma tale ga yani vua na noqu i tokani dredre ko Epinito , o koya na i matai ni tamata me vakabauti Karisito e na yasana ko Esia .
Au sa loloma tale ga vei Meri , o koya ka a cakacaka sara vakaukauwa e na vukumuni .
Au loloma tale ga vei Adroniko kei Junaisi ko i rau na Jiu keitou a biu vata e na vale ni veivesu ; e ratou kilai rau vinaka na i apositolo , ka rau a yaco me rau vakabauti Karisito taumada mai vei au .
Au sa loloma yani vei Apiliato na noqu i tokani vinaka e na vuku ni Turaga .
Au loloma yani vei Urupeni na noqu i tokani e na vuku ni cakacaka ni Turaga , ka vaka kina na noqu i tokani vinaka ko Siteki .
Au sa loloma vei Apeli , o koya sa vakadinadinataki na nona yalodina vei Karisito . Au sa loloma yani vei ira na lewe ni matavuvale i Arisitopulosi .
Au loloma yani vei Erotiani e dua na noqu i tokani Jiu , kei ira na noqu i tokani vakarisito e na vuvale i Nakisusi .
Au sa loloma yani vei Taraifina kei Tarivosa , e rau sa cakacaka e na cakacaka ni Turaga ; kei na noqu i tokani ko Perisia , o koya sa levu sara na nona cakacaka e na vuku ni Turaga .
Au sa loloma tale ga yani vei Rufo , e dua na daucakacaka yalodina e na cakacaka ni Turaga , kei na tinana , o koya sa dau okati au sara ga me vaka e dua na luvena .
Au loloma yani vei Asinikirito , Felekoni , Erimi , Patiropa , Emasi kei ira era sa lotu era tiko vata kei iratou .
Au loloma yani vei Filoloko kei Julia , vei Neresi kei na ganena , vei Olimipia kei ira kece na tamata lotu era tiko vata kei iratou .
Ni veikidavaki vaka i kemuni e na veireguci vakaveitacini . Era sa loloma kece tu yani na veisoqosoqo lotu kece i Karisito .
Au sa vakamasuti kemuni na veiwekani mo ni qarauni kemuni mai vei ira era dau vakavuna na veisei ka vakacacana na nodra vakabauta na tamata ; ko ira era dau saqata na i vakavuvuli ko ni sa ciqoma oti . Ni tawasei kemuni tani mai vei ira .
Ni ko ira era dau cakava na veika vaka oya era sa sega ni qaravi Karisito tiko na noda Turaga , ia era sa vakalou ga ki na ketedra . Era sa vakacalai ira na tamata yalododonu e na nodra vosa vinaka kei na veicavilaki .
Ia era sa rogoca na tamata kece na nomuni yalodina ki na i Tukutuku Vinaka ; oya na vuna au sa rekitaki kemuni tiko kina . Au vinakata mo ni yalomatua e na ka vinaka , ia mo ni yalowai e na ka e ca .
Ia na Kalou , na vu ni noda vakacegu , sa na vakarau butuqaqi Setani e na ruku ni yavamuni . Ka me sa tiko vata kei kemuni na vakacegu ni noda Turaga ko Jisu !
Sa loloma yani vei kemuni na noqu i tokani vakacakacaka ko Timoci , ka vaka kina ko iratou na wekaqu na Jiu ko Lusiu , Jesoni kei Sosipeta .
Ko i au ko Teritui , o koya e vola na i vola oqo , au sa loloma tale ga yani vei kemuni .
Sa loloma yani ko Keio , o koya au mai tiko oqo vua , o koya tale ga ka sa dua soqoni ira na i vavakoso me ra lotu e na nona vale . E rau sa loloma tale ga yani ko Erasito , na dauniyau ni koro , kei na wekada ko Kuaretusi .
Me sa tiko kei kemuni kece sara na loloma ni noda Turaga ko Jisu Karisito ! Emeni . ]
Me da sa qai vakalagilagia na Kalou ! O koya sa rawa vua me vakadeitaki kemuni e na nomuni vakabauta me vaka na i Tukutuku Vinaka au sa vunautaka , na i tukutuku kei Jisu Karisito ; me vaka tale ga na kena vakatakilai mai na ka dina ka a vunitaki tu mai liu sara .
Ia sa qai vakaraitaki mai na ka dina oqo e na nodra volavola na parofita . Ka sa vakatakilai me kilai ki na veimatanitu kece ga e na lewa ni Kalou sa tawa mudu na nona bula me rawa ni ra vakabauta ka talairawarawa kina na tamata kece ga .
Me ia vua na Kalou sa tu vua na vuku kece ga , na veivakalagilagi e na vuku i Jisu Karisito , ka sega ni mudu ! Emeni .































Ko i au ko Paula , au sa kacivi e na wekada me vola yani na noqu i vola oqo . lewa ni Kalou me'u i apositolo i Jisu
Ki na i soqosoqo lewe ni lotu ni Kalou Karisito ; au sa vakayagataki Sosiceni na mai Korinica , vei ira era sa tu vata kei Karisito ka ra sa vakasavasavataki me ra nona , vata kei ira kece ga mai na veivanua kece ga era sa dau masuta na yaca ni noda Turaga ko Jisu Karisito , o koya sa nodra Turaga ka noda tale ga :
Me nomuni mada ga na loloma kei na vakacegu mai vua na Kalou ko Tamada , kei na Turaga ko Jisu Karisito .
Au sa dau vakavinavinaka tiko ga vua na noqu Kalou e na vukumuni , e na vuku ni nona loloma sa soli vei kemuni e na vuku i Karisito Jisu .
Ni ko ni sa vakavutuniyautaki kina e na ka kece ga e na vukuna , e na i vakarau ni nomuni vosa kece ga kei na nomuni kila ka .
Me vaka ni sa vakadinadinataki e na nomuni bula na i tukutuku kei Karisito ,
sa sinai tu kina vei kemuni e na gauna oqo na veisolisoli vakayalo kece ga e na nomuni waraka tiko na gauna e na basika tale mai kina na noda Turaga ko Jisu Karisito .
E na vakataudeitaki kemuni tu ko koya , mo ni kakua ni vakacalai me yacova na i vakataotioti , na Siga e na lesu tale mai kina na noda Turaga ko Jisu Karisito .
Sa yalodina na Kalou , o koya sa kacivi kemuni mo ni veitokani vata kei na luvena , ko Jisu Karisito na noda Turaga .
Au sa vakamasuti kemuni na veiwekani e na yaca ni Turaga ko Jisu Karisito , me duavata ga na ka ko ni kaya me kakua kina na veisei e na kemuni maliwa ; ia mo ni sa duavata sara e na vakasama kei na lewa .
Eratou vakaraitaka mai vei au na lewe ni vuvale i Kiloi ni yaco tiko na veisei e na kemuni maliwa na wekaqu .
E so vei kemuni era kaya ni ra nei Paula , ka so era kaya ni ra nei Apolosa ; e so era kaya ni ra nei Kifa ka so tale era kaya ni ra nei Karisito .
Sa tatawasewase beka na Karisito ? Se ko ni a papitaisotaki beka ena yaca i Paula ?
Au sa vakavinavinaka vua na Kalou ni'u a sega ni papitaisotaka e dua vei kemuni , ko i rau ga ko Kirisipo kei Keio ;
de qai kaya kina e dua vei kemuni ni a papitaisotaki e na yacaqu .
Oi , au a papitaisotaki iratou tale bagi ga na vuvale i Sitiveni ; ia au sega ni nanuma rawa tale e dua au a papitaisotaka .
Ni a sega ni talai au mai na Karisito me'u mai veipapitaisotaki , ia me'u vunautaka ga na i Tukutuku Vinaka , sega e na vosa vuku vakatamata de vakatawayagataki kina na kaukauwa ni kauveilatai i Karisito .
Ni sa ka lialia na vunautaki ni kauveilatai vei ira era sa lako sese tiko , ia sa kaukauwa ni Kalou vei keda eda sa vakabulai kina .
Ni sa kaya na Kalou e na i Vola Tabu : “ Au na vakarusa na nodra vuku na tamata vuku , ka'u na vakatawayagataka na nodra kila ka na tamata kila ka . ”
Era sa qai i vei na tamata vuku ? Era sa i vei na tamata kila ka ? Era sa i vei na matai ni veileti ni vuravura oqo ? Sa sega beka li ni cakava na Kalou me rairai lialia na vuku ni vuravura oqo ?
Io , e na vuku ni Kalou sa cakava kina ko koya me ra kakua ni kilai koya rawa na tamata e na nodra vuku vakatamata ga . A sa dodonu ga e lomana me vakabulai ira era sa vakabauta e na i tukutuku rogorogo vakalialia keitou sa vunautaka tiko .
Era sa dau taroga e so na i vakatakilakila ko ira na Jiu , ka ra vaqara na vuku na kai Kirisi ;
ia ko i keitou , keitou sa vunautaka ga na Karisito ka a lauvako e na kauveilatai ; a i tukutuku sa dredre sara vei ira na Jiu me ra vakabauta ka sa ka lialia vei ira na kai Kirisi .
Ia vei ira ga sa kacivi ira na Kalou , se ra Jiu se ra kai Kirisi , sa i Karisito na kaukauwa kei na vuku ni Kalou .
Ni sa vuku cake na sesewa ni Kalou mai na nodra vuku na tamata , ka sa kaukauwa cake na malumalumu ni Kalou mai na nodra kaukauwa na tamata .
Ni vakasamataka mada na veiwekani na i tovo ni nomuni kacivi . E lewe vica wale sara vei kemuni era tamata vuku e na i vakatagedegede vakatamata , e lewe vica wale sara era cecere , ka lewe vica wale ga era sucu turaga .
Ia sa digitaka na Kalou na ka sa okati e vuravura me ka lialia me vakamaduataki ira na vuku ; ka sa digitaka na Kalou na ka sa okati e vuravura me malumalumu me vakamaduataka na ka kaukauwa .
Sa digitaka na Kalou na ka sa malumalumu ka beci e vuravura , io na veika era nanuma na tamata ni sega na betedra , me vakarusa na veika era sa tudei tu ;
me kakua kina ni sakitaki koya e dua na tamata e na mata ni Kalou .
Ka ni sai i koya ga na Kalou sa vu ni nomuni tu vata kei Karisito Jisu , ka sa i Jisu sa qisia na Kalou me vu ni vuku vei keda ka vu ni noda vakadonui , noda vakasavasavataki , kei na noda vakabulai .
Me vakayacori kina na ka sa volai tu , “ O koya sa via sakitaka e dua na ka , me sakitaka ga na Turaga . ”
E vaka kina ko i au , kemuni na veiwekani ; e na gauna au a lako yani kina vei kemuni au a sega ni lako yani ka vunautaka vei kemuni na i tukutuku ni Kalou e na vosa matau se vosa vuku .
Ni'u a sa vakadeitaka tu e lomaqu me'u kakua ni kila e dua tale na ka e na kemuni maliwa , ko Jisu Karisito duadua ga kei na nona lauvako e na kauveilatai .
O koya gona e na noqu a tiko vata kei kemuni au tiko e na malumalumu kei na rere kei na sautaninini ;
ia a sega ni tau na noqu vosa kei na noqu i tukutuku e na vosa ni veirawai ni vuku vakatamata , ia e a tau ga e na vosa sa vakadinadinataki votu kina na kaukauwa ni Yalo ni Kalou ;
me kakua kina ni vakararavi tiko na nomuni vakabauta ki na vuku ni tamata , ia ki na kaukauwa ga ni Kalou .
Ia e dina tale ga ni keitou sa dau vosataka na vosa vuku vei ira sa matua vakayalo , ia e sega ni vuku ni vuravura oqo , se nodra vuku na daunilewa ni vuravura oqo , ka ni sa ka wale tiko ga mai na vuku vaka koya .
Ia na vuku keitou tukuna tiko oqo na vuku ni Kalou ka a vunitaki tu ; sa i koya na vuku ka a sa nakita oti tu kina ko koya ni se bera ni buli na vuravura me da na vaka lagilagi kina .
E sega ni dua vei ira na i liuliu ni vuravura oqo e kila rawa na vuku oya ; kevaka era a kila , ke ra a sega ni vakota ki na kauveilatai na Turaga vakaiukuuku .
Ia me vaka ga sa volai tu e na i Vola Tabu : “ A veika sega ni se bau dua na mata me raica se na daliga me rogoca ; ka sega ni sa bau curuma mada na vakasama ni tamata me kila rawa kina , sa i koya na veika sa vakarautaka tu na Kalou me nodra era sa lomani koya . ”
Ia sa vakatakila mai na Kalou na veika oqo vei keda e na Yalo Tabu . Ni sa dau dikeva na ka kece ga na Yalo Tabu , ka vaka kina na veika titobu ni Kalou .
O cei li na tamata e kila na vakasama ni dua tani tale na tamata ? Na yalo ga ni tamata koya sa tiko e lomana . Sa vaka tale ga kina na Kalou , sa sega ni dua sa kila na loma ni Kalou , na Yalo Tabu ga ni Kalou .
Ia eda sa sega ni taura me noda na yalo ni vuravura , na Yalo ga sa lako mai vua na Kalou , me da kila rawa kina na veika sa solia wale mai vei keda na Kalou .
Sa i ira tale ga oqo na veika keitou a kaya , e sega e na vosa e vakatavuvulitaki e na vuku vakatamata , ia e na veivosa ga sa vakatavuvulitaka na Yalo Tabu , me sereki kina na veika vakayalo vei ira ga sa tiko vei ira na Yalo Tabu .
Ia sa sega ni rawa ni ciqoma na tamata vakayago na veika ni Yalo ni Kalou , ni ra sa ka lialia vua , ka sa sega ni rawa ni kilai ira ni ra sa dau kilai rawa ga e na ka vakayalo .
Ia na tamata sa tiko vua na Yalo Tabu sa dikeva ka vakalewa na yaga ni veika kece ga ia e sega ga ni dua e rawa ni dikeva ka vakalewa na lomana .
Me vaka e kaya na i Vola Tabu , “ O cei sa kila na loma ni Turaga ? O cei sa rawa ni vakavulici koya ? ” Ia sa tiko vei keda na loma i Karisito .

Ia kemuni na veiwekani au na sega ni rawa ni vosa vei kemuni me vaka au vosa tiko vei ira na tamata sa tiko vei ira na Yalo Tabu ; au na vosa ga vei kemuni me vaka ko ni se tamata vakavuravura tiko ga , ka me vaka na gone dramidrami e na vakabauta vakarisito .
Au a vagunuvi kemuni e na sucu , ka sega ni vakani kemuni e na kakana dina , ka ni a sega ni se rauti kemuni e na gauna ko ya ; ia e na gauna oqo e sa sega tiko ga ni ganiti kemuni ,
ka ni ko ni sa tamata vakavuravura tiko ga . Ni sa kune tiko ga e na kemuni maliwa na veivuvutaki , kei na veileti e sega li ni ko ni sa tamata vakavuravura ka i tovo vakayago tiko ga ?
Nikaya tiko e dua vei kemuni , “ Oi au , au nei Paula ” ka dua tale , “ Oi au , au nei Apolosa ” e sega li ni ko ni se vakarautaka tiko ga na i vakarau vakavuravura ?
O cei o Apolosa ? Se o cei o Paula ? Keirau sa i talai wale ga , ka keirau a vakayagataki mo ni vakabauta kina , me vaka sa lesi keirau kina na Turaga .
Au sa tea ko i au na nomuni vakabauta ka vakasuasuataka ko Apolosa , ia na Kalou ga sa qai vakatubura .
Sa ka wale ga kina ko koya sa tea kei koya sa vakasuasuataka , ia sa levu duadua ga na Kalou , o koya sa vakatubura .
E rau sa tautauvata ga ko koya sa tea kei koya sa vakasuasuataka , ia e na dui taura na tamata yadua na kena i sau me vaka na nona cakacaka .
Eda sa matacakacaka vata kei na Kalou ; ka ko ni sa i teitei ni Kalou . Ko ni sa vale tale ga ni Kalou .
E na solisoli e a solia vei au na Kalou , au sa virikotora kina e dua na yavu , me vaka e dua na dau ni tara vale maqosa ; ia e dua tani tale e qai mai tara vale kina . la me lewa vinaka na tamata yadua na i valavala ni nona tara vale e kea .
Ni sa i Jisu Karisito ga na yavu sa virikotori tu , ka sa sega ni rawa ni virikotori e dua tani tale na yavu .
Ia kevaka e dua e tara e na yavu ko ya na koula , na siliva , na vatu talei , na kau , na co malai se na vu ni witi ;
e na qai vakaraitaki ga mai na cakacaka ni tamata yadua ; e na vakatakilai e na Siga i Karisito e na bukawaqa , ni na vakatovolei kina na i vakarau ni cakacaka ni tamata yadua e na bukawaqa .
Kevaka sa sega ni kama yavu na ka sa tara e dua na tamata e na yavu ko ya , e na soli vua na kena i sau .
Ia kevaka sa na kama yavu na nona cakacaka , sa na sega ni dua na ka e vo vua , ia sa na vakabulai ga ko koya , me vaka e dua e bula mai na dua na kama .
Ko ni sega beka ni kila ni ko ni sa vale tabu ni Kalou ka sa tiko vei kemuni na Yalo ni Kalou ?
Kevaka e dua na tamata e vakarusa na vale tabu ni Kalou , ena vakarusai koya na Kalou ; ni sa savasava na vale ni Kalou ka sa i kemuni sara ga na vale ko ya .
Me kakua ni dua me vakaisini koya vaka i koya . Ke dua vei kemuni e nanuma ni sa vuku e na vuravura oqo , me yaco mada me tamata lialia me rawa ni qai vuku dina kina .
Ni sa ka lialia vua na Kalou na vuku ni vuravura oqo . Ni sa volai e na i Vola Tabu , “ Sa vesuki ira na vuku ko koya e na nodra i lawaki ”
Sa volai tale ga vaka oqo e na i Vola Tabu , “ Sa kila na Kalou ni sa ka mate wale na nodra vakasama na vuku . ”
O koya gona oya me kakua kina ni dua me sakitaka na ka e rawata na tamata . Ni sa nomuni na ka kece
se ko Paula , se ko Apolosa , se ko Kifa , se na vuravura , se na bula , se na mate , se na gauna oqo , se na gauna sa bera mai , sa nomuni na ka kece ga ;
ia ko ni sa nei Karisito ka sa nona na Kalou na Karisito .
Me vaka oqo na nomuni vakasamataki keitou : keitou sa i talai i Karisito ka dauniyau ni veika vuni ni Kalou .
Ia me kena i kuri ko ya sa kilikili kei ira na dauniyau me vakadinadinataki ni ra sa tamata yalo dina vei ira na nodra turaga .
Ia vei au vaka i au e sega soti ni ka bibi vei au na noqu vakalewai mai vei kemuni se mai na dua na vakalelewa vakatamata . Au sega mada ga ni vakalewai au vaka i au .
Ni'u sega ni kila vaka i au e dua na ka me'u vakalewai au kina ; ia sa dina , e sega ni vunia oqo me'u vakadonui kina . Na Turaga ga sa i koya ka sa dau vakalewai au .
Sa i koya gona ko ya na vuna mo ni kakua kina ni vakalewa e dua na tamata ni sa bera na kena gauna , ko ya ni sa na lako mai na Turaga . E na vakaraitaka mai ko koya na veika sa vunitaki tu e na butobuto , ka vakalewa e dua na tamata ni sa bera na kena gauna , ko ya ni sa na lako mai na Turaga . E na vakaraitaka mai ko koya na veika sa vunitaki tu e na butobuto , ka vakatakila mai na i naki ni lomadra na tamata . Ia sa na qai solia na Kalou ki na tamata yadua na vei vakacaucautaki sa veiganiti kaya .
Kemuni na wekaqu , au sa vagolea na veika oqo vei keirau kei Apolosa , me kena i vakaraitaki vei kemuni . Au vinakata mo ni vulica mai na ka e baleti keirau na i balebale ni kena dau kainaki tu mo ni “ muria na kena lawa dodonu ” ka kakua ni vakadokadoka e dua ka beci koya ka dua .
Ko cei sa qisi iko mo uasivi cake mai vei ira na kena vo ? Se cava sa tu vei iko ka a sega ni soli vei iko ? Ia kevaka a soli vei iko , a cava ga ko qai la'ki dokadoka voli kina me vaka a sega ni soli vei iko ?
E vakaevei e sa tu kece li oqori vei kemuni na veika e ganita na nomuni bula ? Ko ni sa vutuniyau li ? Au diva mada ga mo ni sa tui dina sara , me rawa ni keitou bau laki wili tale tu ga yani vaka tui vata kei kemuni !
Ka ni vaka e kena i rairai vei au ni sa solia vei keitou na i apositolo na Kalou me keitou i murimuri sara me vakataki ira sa lewai tu me ra mate , me keitou ka ni sarasara ki vuravura , ki vei ira na agilosi kei ira na tamata .
Keitou sa lialia e na vuku i Karisito ; ia ko ni sa vuku e na nomuni tu vata kei Karisito ; keitou sa malumalumu , ia ko ni sa kaukauwa . Keitou sa beci , ia ko ni sa dokai .
Me yacova mai na gauna sara ga oqo keitou sa viakana tu ga ka viagunu ; keitou vakaisulu vaka ca ; keitou vakamavoataki ; e sega na neitou i tikotiko tu dei ,
ka keitou sa dau vakaocai keitou e na cakacaka ni liga i keitou . Ni keitou sa vakasewasewani , keitou vosa vinaka ga ; ni keitou sa vakacacani keitou vosota ga ; ni keitou sa vakacacani keitou vosota ga .
Ia ni keitou sa vosa vakacacataki , keitou sa dau sauma e na vosa vinaka . Me yacova mai na gauna oqo era sa raici keitou na tamata me vaka na duka veluvelu ni vuravura oqo , ka vaka na i benubenu .
Au sega ni vola yani na veika oqo me'u vakamaduataki kemuni kina , ia me'u vakasalataki kemuni ga kina me vaka na luvequ lomani .
Ni veitalia ga ke mani sivia e tini na udolu na nomuni dauveituberi e na bula va-Karisito , e sega ni lewe levu era tamamuni . Ni'u sa yaco me'u tamamuni e na vuku i Karisito e na noqu a kauta yani vei kemuni na i Tukutuku Vinaka .
O koya gona au sa vakamasuti kemuni kina mo ni vakadamurimuri au .
E na vuku ni ka oqo au sa talai Timoci tiko yani kina , na luvequ lomani ka yalo dina e na ka ni Turaga . Sa na tukuna tale ga vei kemuni ko koya na noqu i vakarau ni bula vou ni keirau sa tu vata kei Karisito me vaka au sa dau vakatavuvulitaka vei ira na veisoqosoqo lewe ni lotu e na veivanua kece .
Era sa yaco tiko e so vei kemuni me ra viavialevu ni ra nanuma niu sa na sega ni lako yani vei kemuni ;
ia kevaka sa vaka kina na loma ni Turaga au sa na lako yani vei kemuni e na dua na gauna wale ga oqo ; ka me'u na raica vakataki au sara ga na ka e rawa ni ra cakava na tamata viavialevu oqori , ka sega ni ka ni nodra vosa wale ga .
Ni sa sega ni ka ni vosa wale ga na matanitu ni Kalou , ia sa ka ga ni kaukauwa .
A cava e vinaka vei kemuni ? Me'u kauta yani vei kemuni na noqu kuita se me'u lako yani e na yalo loloma kei na yalo e malumu ?
Sa rogo mai ni caka tiko na dauyalewa e na kemuni maliwa , na mataqali dauyalewa ka sega mada ga ni kune e na kedra maliwa na tawa lotu ; oya ni dua vei kemuni e rau la'ki veimoceri tale tiko kei na tinana vakacabecabe !
E rawa vakacava mo ni se viavialevu tiko ga ? E sega li ni kena dodonu me rarawa na yalomuni e na vuku ni ka oqo , ka me vakatalai tani kina mai na kemuni maliwa ko koya e vakayacora tiko ?
Ia ko i au , e dina au tiko tani yani oqo vakayago , au sa tiko vata ga vakayalo kei kemuni , ka'u sa vakatauca oti na noqu lewa me baleta na tamata sa vakayacora na i tovo toro sobu oqo .
E na yaca ni Turaga ko Jisu , mo ni soqoni vata , ka me tiko kei kemuni na yaloqu vata kei na kaukauwa ni noda Turaga ko Jisu ,
mo ni qai soli koya sara na tamata oqori vei Setani me vakarusai kina na yagona , ka me na vakabulai na yalona e na siga e na lesu mai kina na noda Turaga .
E sega ni dodonu na nomuni vakadokadokai kemuni tiko . Ko ni sega beka ni kila ni vakalailai wale ga na i vakatubu sa rawa ni tubu kina na i buli madrai taucoko ?
O koya gona mo ni biuta tani na i vakatubu makawa ni valavala ca mo ni qai savasava sara kina . Ko ni sa na qai vaka kina e dua na i buli madrai vou sa sega ni vakatubutaki . Au kila ni ko ni sa vaka dina kina ko i kemuni , ni sa vakamatei oti ko Karisito , na noda Lami ni Lakosivia .
Meda sa mai marautaka vata gona kina na solevu ni Lakosivia . Eda sega ni mai marautaka vata kei na madrai sa tu kina na i vakatubu ni valavala ca , ia ena madrai ga sa sega na kena i vakatubu koya na madrai ni savasava kei na dina .
Au a vola yani e na noqu i vola mo ni kakua ni dau vaka i lala vata kei ira na tamata dau veidauci .
Au a sega ni vakaibalebaletaka tiko kaya vei ira na tawa lotu ni vuravura oqo ka ra dau veidauci , se ko ira na daukocokoco , se daubutako se ko ira na dau qarava na matakau , ka ni na qai rawa ga oya ke ko ni sa lako tani e vuravura oqo .
Ia na ka ga au vola tiko yani , oya mo ni kakua ni lala vata kaya e dua sa kaya tiko ni sa noda i tokani lotu va-Karisito ka qai dau veidauci tiko , se daukocokoco , se dau qarava na matakau , se dauveivakasewasewani , se daumateni , se daubutako ; me kakua sara mada ga na kana vata kei na tamata vaka ko ya .
Se cava li me la'ki noqu e na nodra lewai na tu e na taudaku ? E na qai lewai ira na Kalou . Ia e sega li ni dodonu mo ni lewai ira na lewe ni nomuni i soqosoqo lotu ?
Ni sa kaya na i Vola Tabu , “ Ni biuta tani mai na kemuni maliwa na tamata i tovo ca ”
Ni dua vei kemuni e tiko e dua na leqa e na kedrau maliwa kei na dua na wekana lotu e doudou beka vakacava me kauta na leqa koya me rau la'ki veilewai kina e na matadra na turaganilewa tawa lotu , ka sega ni kauta vei ira na tamata ni Kalou ?
Ko ni sega beka ni kila ni ra na lewai ira na tamata e vuravura oqo na tamata ni Kalou ? Ia kevaka ko ni na lewai ira na kai vuravura , e na sega beka ni rawa ni ko ni vakataulewa e na veika lalai sara ?
Ko ni sega tiko li ni kila ni da na lewai ira na agilosi ? Ia sa na qai vaka sara li e vei na veika ni bula oqo ?
Kevaka ena kau cake mai eso na ka vaka koya , o ni na kauti ira li vei ira era sega tu ni dua na ka ena lotu mera la'ki vakatulewa kina ?
Sa vakamadua dina ! E vakaevei sa sega sara ga na tamata yalomatua ena kemuni maliwa me vakatulewa ena nodra veiba e lewe rua na lewe ni lotu ?
Ia oqo ko ni sa qai la'ki veibeitaki vakaikemuni ena mataveilewai me ra veilewaitaki kemuni na turaganilewa tawa vakabauta .
Na nomuni kauta na ka ki na mataveilewai sa vakaraitaka sara ga na malumalumu ni nomuni vakabauta . A cava ko ni sa sega ni vosota rawa kina na veivakacacani ? A cava ko ni sega kina ni rawa ni vosota rawa kina na veivakacacani ? A cava ko ni sega kina ni rawa ni vosota ni ko ni kovei ?
Ko i kemuni sara ga ko ni dauveivakacacani tiko ka dau kovekove vei ira sara ga na wekamuni .
Ko ni sa kila beka ni ra na sega ni taukena na matanitu ni Kalou ko ira na tawa yalododonu ? Ni kakua ni vakacalai ; era na sega ni rawata na matanitu ni Kalou na dau i valavala velavela , na dauqarava na matakau , na dauveibutakoci , na veimoceri vakatagane se vakayalewa ,
na daubutako , na daukocokoco , na daumateni , na dauveivakasewasewani kei ira na daukovekove .
E so vei kemuni e a vaka tu koya e liu . la oqo ko ni sa savai ka vakasavasavataki ; ko ni sa vakadonui , e na yaca ni noda Turaga ko Jisu Karisito kei na Yalo ni noda Kalou .
“ Sa tara vei au na ka kece ga , ” ia sa sega ni ra yaga kece . “ Sa tara vei au na ka kece ga , ” ia au na sega sara ni laiva me lewai au e dua na ka .
“ Sa ka ni kete na kakana , ka sa ka ni kakana na kete , ” ia e na vakarusai rau ruarua na Kalou . Ia na yago sa sega ni ka me caka kina na veibutakoci ia me nona ga na Turaga , kei na Turaga me nona na yago .
Ia na Kalou , o koya ka a vakatura cake na Turaga e na vakaturi keda cake tale ga e na nona kaukauwa .
Ko ni sega beka ni kila ni sa veitiki ni yago i Karisito na yagomuni ? Me'u na kauta li na tiki ni yago i Karisito ka cakava me ra veitiki ni yago ni yalewa dautagane ? Me kakua sara .
Ko ni sega beka ni kila ni ko koya sa la'ki kabita e dua na yalewa dautagane , sa yago vata kaya ? Ni sa volai tu e na i Vola Tabu , “ E rau sa na dua bau ga . ”
Ia ko koya sa kabita na Turaga e rau sa duavata kaya .
Ni kakua ni dau veibutakoci . Na veivalavala ca kece tale e cakava e dua na tamata e cakava e na taudaku ni yagona , ia ko koya sa ia na veibutakoci sa i valavala ca ki na yagona .
Ko ni sa sega beka ni kila ni sa vale ni Yalo Tabu na yagomuni , o koya sa curumi kemuni , o koya ka a solia vei kemuni na Kalou ? O koya gona ko ni sa sega kina ni nomuni vaka i kemuni .
E a sa sauma oti na Kalou e dua na i sau levu sara e na vukumuni . Mo ni vakalagilagia na Kalou e na yagomuni .
Ia e na vuku ni veika ko ni a vola mai vei au , e vinaka cake vua na tagane me kua ni vakawati .
Ia e na vuku ni kena sa rui levu na veibutakoci sa dodonu me vakawati na tagane yadua ka vakawati na yalewa yadua .
Sa dodonu me vakayacora na tagane vua na watina yalewa na nona i tavi e na bula vakaveiwatini , ka sa dodonu tale ga me vakayacora na yalewa vua na watina tagane na nona i tavi e na bula vakaveiwatini .
Sa sega ni lewa ga vaka i koya na yagona na yalewa vakawati , sa lewai koya na watina . Sa vaka kina na tagane vakawati , sa sega ni lewa vaka i koya ga na yagona , sa lewai koya na watina yalewa .
Ni kakua ni dui bureitaki kemuni vua na dui watimuni , vaka vo ga ke ko ni sa loma vata kina , e na dua na gauna , mo ni galala kina ka qarava na nomuni masu . Ni oti ko ya mo ni qai tiko vata tale de na veretaki kemuni ko Setani e na nomuni sa sega ni lewai kemuni rawa .
Au tukuna na ka oqo vei kemuni me vaka e dua na ka e tara tu , ka sega ni ka e vakaroti .
Au diva me ra kua ni vakawati vakataki au na tamata kece , ia sa tu vua na tamata yadua na dui nona i solisoli mai vua na Kalou , e dua me vaka oqo ka dua me vaka ko ya .
Vei ira na sega ni vakawati kei na yada : au kaya ni vinaka cake vei ira me ra kakua ni vakawati me vakataki au .
Ia kevaka era sega ni lewai ira rawa , me ra vakawati , ka ni vinaka cake me ra vakawati ka ca me ra daugagano .
Ia au sa vakarota vei ira na vakawati , e sega ni noqu i vakaro , sa nona i vakaro na Turaga : Me kakua ni biuta na watina na yalewa sa vakawati ,
ia vua na watina , ka me kakua sara ni sereka na watina na tagane vakawati .
Ia vei ira na kena vo au sa kaya , ( sega ni kaya na Turaga ) : Ke dua na wekada sa sega ni lotu na watina yalewa , ka sa loma i watina me rau tiko vata tiko ga , me kakua ni sereki koya .
Ia ke dua na yalewa e tawa lotu na watina koya .
Ni sa vakasavasavataki na tagane tawa lotu e na vuku ni watina ka sa vakasavasavataki tale ga na yalewa tawa lotu e na vuku ni watina . Kevaka sa sega ni vaka kina , era sa gone tawa savasava na nomuni gone , ia oqo era sa vakabau .
Ia kevaka sa via veibiu ko koya ka tawa lotu , laiva ga me lako , sa na sega ni vauci kina na tagane se na yalewa lotu kevaka e vaka ko ya . Ni sa kacivi kemuni na Kalou mo ni tiko vakacegu ga .
Ko iko na yalewa vakawati , ko sega ni kila ko na vakabula na watimu se sega , kei iko na tagane vakawati ko sega ni kila ko na vakabula na watimu se sega .
Me dui bula na tamata yadua me vaka na i solisoli sa solia vua na Turaga , me vaka sa kacivi koya kina na Kalou . Sa i koya oqo e dua na i vakaro au sa lewa me caka e na veisoqosoqo lotu kece .
Ke dua e qai kacivi ni sa cilivi oti tu , me kakua ni via kauta tani na we ni nona cilivi , ia kevaka e dua e kacivi ni se bera ni cilivi me kakua ni saga me cilivi .
Sa ka wale ga na cili se na tawa cili ; na ka ga e bibi sa i koya me da muria na i vakaro ni Kalou .
Me dei tiko ga na tamata yadua e na nona i tutu e na gauna e kacivi kina .
Ko a dua tiko li na bobula e na gauna ko a kacivi kina ? Kakua ga ni vuturi kina , ia kevaka sa rawa mo sereki , mo qai vakayagataka na nomu galala .
O koya e a bobula ni a kacivi koya na Turaga , sa na qai nona tamata galala na Turaga . E vaka kina vei koya e a tamata galala tu ni kacivi koya na Turaga , sa na qai bobula i Karisito .
Sa sauma oti na Kalou e dua na i sau levu e na vukumuni mo ni kakua kina ni nodra bobula na tamata .
Kemuni na veiwekani , me tudei na tamata yadua vua na Kalou me vaka e na gauna a kacivi kina .
Ia e na vukudra na sega ni vakawati : E sega ni tu vei au e dua na i vakaro mai vua na Turaga , ia au na tusanaka ga na noqu vakasama me vaka e dua sa yaga me vakadinati e na vuku ni loloma ni Turaga .
E na vuku ni gauna dredre e da donuya , au nanuma ni vinaka cake vua e dua na tamata me tu ga e na i tutu sa tu kina .
Sa dua li na watimu ? Kakua ni via veisere . Ko sa sega beka ni vakawati ? Ke sega , kakua ni via vakawati .
Ia kevaka ko mani vakawati , ko sa sega ni cala kina ; kevaka tale ga sa vakawati e dua na gone yalewa sa sega ni cala kina . Ia ko ira era vakawati era na sota kaya na leqaleqa ni bula vakavuravura , ka'u sa via maroroi kemuni mai kina .
Kemuni na veiwekani , sa i koya oqo na ka au kaya , sa lekaleka sara na gauna . Me tekivu oqo ; ko ira sa vakawati me ra vakataki ira sa sega ni vakawati ,
kei ira era tagi me ra vakataki ira era a sega ni tagi , kei ira era marau me ra vakataki ira era a sega ni marau , kei ira era a volivoli me ra vakataki ira sa sega ni taukena na ka era a volia ;
kei ira sa dau oca e na ka ni vuravura oqo me vaka era sa sega ni oga kina . Ni sa vakarau takali tiko yani na vuravura oqo .
Au gadreva mo ni galala mai na lomaocaoca . Na tagane sega ni vakawati sa dauvakananuma tu ga na veika ni Turaga , se me vakayalovinakataka vakaevei vua na Turaga .
Ia na tagane vakawati sa lomaocaocataka na veika vakavuravura se me na vakayalovinakataki koya vakaevei na watina ,
ka sa wase rua tu kina na lomana . Ko koya tale ga na yalewa sega ni vakawati se na gone yalewa sa dau vakananuma na veika ni Turaga , se me vakasavasavataka vakacava na yagona kei na yalona . I a na yalewa vakawati sa dauvakananuma ga na veika ni vuravura se me vakayalovinakataka vakacava na watina .
Au tukuna tiko na ka oqo vei kemuni me yaga vei kemuni ia au vinakata ga mo ni cakava na ka dodonu , ka kilikili , ka me ka taucoko na nomuni soli kemuni ki na cakacaka ni Turaga .
E na vukudrau e lewe rua e rau sa nakita me rau na vakamau ; kevaka e nanuma na tagane ni sa tawa kilikili na nona i vukivuki vua na nona i tokani gone yalewa , ia kevaka sa rui kaukauwa na nona gagadre vua , ka sa nanuma me rau sa vakamau , ia me rau qai vakamau me vaka sa vinakata ko koya . Sa sega ni dua na i valavala ca e na ka oqo .
Ia ko koya sa dei sara na lomana ka sega ni vakasaurarataki kina , ka sa nakita me kua ni vakawati , sa vinaka vua me kua ni vakamautaka na nona i tokani gone yalewa .
Ko koya sa vakamautaki koya sa caka vinaka , ia ko koya sa sega ni vakawatitaki koya sa caka vinaka cake .
Sa vauci tu na yalewa vakawati vua na watina e na gauna kece sara sa bula kina , ia ke sa mate na watina tagane , sa na qai galala me vakawati kei na dua na tagane sa vinakata ko koya , ia me vaka na loma ni Turaga .
Ia e na marau cake ko koya ke tiko voli mada ga vaka ko ya . Sa i koya oqo na noqu vakasama , ia au nanuma ni sa tiko tale ga vei au na Yalo ni Kalou .
Ia , e na vuku ni kakana sa vakacabori oti ki na veimatakau : e da sa kila “ sa tu vei keda kece na vuku ” Na vuku sa vakavuna me qaciqacia kina na tamata ; ia na loloma sa dau veivakatataki cake .
Kevaka e dua na tamata sa nanuma sa kila ka , e sa sega dina ni kila e dua na ka me vaka e dodonu me kila .
Ia ke dua sa kila na Kalou sa kilai tiko ko koya mai vua na Kalou .
E na vuku ni kena laukana na kakana sa vakacabori ki na matakau , sa macala tu vei keda “ ni sega na bula e tu vua na matakau ” ka “ sa duabau ga na Kalou , ka sega tale e dua . ”
E so na tamata era nanuma ni vuqa na kalou kei na turaga era trko mai lomalagi , ka vaka tale ga krna e vuravura .
Ia vei keda sa duabau ga na Kalou , na Tamada , o koya sa vu mai vua na ka kece ga , ka da sa bula tiko e na vukuna ; sa duabau ga na Turaga , ko Jisu Karisito , ka sa vu mai vua na ka kece ga , ka da sa bula tiko e na vukuna .
E sega ni da kila kece na ka oqo . E so era sa lasa tu ga e na matakau . Era kania na kakana e na nodra okata ni sa vakacabori oti ki na matakau . E sa malumalumu na nodra lewa e loma ka ra nanuma ni ra sa dukadukali e na vuku ni kakana .
Ia na kakana e na sega ni vakavinakataki keda vua na Kalou . Kevaka e da sega ni kania , e na sega ni yali kina vei keda na noda vakabauta ; e na sega tale ga ni kuria na noda vakabauta kevaka e da kania .
Ni qarauna me kakua ni vakatarabetaki ira na malumalumu na nomuni galala oqori .
Ke ko iko e dua na tamata vuku ka raici iko e dua e malumalumu na nona lewa e loma ni ko sa kana tiko e na vale ni soro ni matakau , e na sega li ni doudou kina na yalona me kania na kakana e vakacabori oti ki na matakau ?
Sa na qai vakarusai na wekamu malumalumu oqo , o koya e a mate na Karisito e na vukuna e na vuku ni nomu vuku .
Ni ko ni sa cala vaka oqo vei ira na wekamuni ka vakamavoataka na yalodra na malumalumu , ko ni sa cala vei Karisito .
O koya gona kevaka sa vakatarabetaki na wekaqu e na kakana , au na sega sara ni kana lewe ni manumanu tale me'u kakua kina ni vakavuna na nona bale na wekaqu .
Au galala tu ka'u sega ni bobula ia au sa i apositolo . Au sega li ni raici Jisu na noda Turaga ? E sega li ni ko i kemuni na vua ni cakacaka ni ligaqu e na vuku ni Turaga ?
Kevaka au sa sega ni apositolo vei ira na tani , sa i vakatakilakila ni noqu cakacaka vakaiapositolo na nomuni tu vata kei na Turaga .
Au dau kaya vaka oqo vei ira era vakalewai au :
E sega li ni tu vei keitou na dodonu me keitou kana ka gunu ?
E sega li ni tu vei keitou na dodonu me keitou kauta voli e yadua na wati keitou me vakataki ira na i apositolo tale e so , kei iratou na tacina na Turaga , vata kei Kifa ?
Se ko i keirau beka ga kei Panapasa e dodonu me keirau vaqara na ka me keirau bula kina ?
O cei na sotia sa bau lako ki na i valu ka saumi koya vaka i koya ga ? O cei sa bau tea e dua na were ni vaini ka sega ni bau vakayagataka e so na vuana ? Se ko cei sa bau vakania e dua na qele ni sipi ka sega ni vakayagataka e so na kena sucu ?
Au kaya li na ka oqo e na kaukauwa vakatamata ? E sega li ni tukuni tale ga e na i vunau ?
Sa volai tu e na i vunau i Mosese , “ Mo kakua ni vesuka na gusu ni bulumakau ni butu sila tiko . ” E kauwaitaki ira ga li na bulumakau na Kalou ?
E sega beka li ni vosa sara tiko ga e na vukuda na Kalou ? Sa volai sara ga e na vukuda , ni sa dodonu me siviyara na dausiviyara e na vakanuinui , ka butu sila na daubutu sila e na vakanuinui ni na dua na kena i votavota .
Kevaka keitou a kaburaka na veika vakayalo vei kemuni sa na sivia beka kevaka keitou tamusuka na veika vakayago e so , mai vei kemuni ?
Kevaka era sa votai mai vei kemuni e so e na vuku ni nodra dodonu , e sega beka ni levu cake sara na dodonu e tu vei keitou . Ia keitou sa sega ni vakayagataka na dodonu ko ya ; keitou sa vosota ga na ka kece ga me kakua kina ni keitou vakalatilati ki na i Tukutuku Vinaka kei Karisito .
Ko ni sa sega beka ni kila ni ko ira era dau qarava na cakacaka tabu e na Valenisoro era rawata na kedra mai na Valenisoro , kei ira era dau qarava na i cabocabo ni soro era dau votai e na i soro e dau vakacabori kina .
Sa vakarota vaka kina na Turaga vei ira sa kauta na i tukutuku vinaka me ra rawata na nodra bula mai na i tukutuku vinaka .
Ia au sa sega ni via vakayagataka e dua vei ira na noqu dodonu oqori . Au sega tale ga ni vola yani na ka oqo me sa na qai caka kina vei au ; e vinaka cake vei au me'u mate , ka ca me dua me kauta tani na ka au sakitaka .
Kevaka au sa dau vunautaka na i tukutuku vinaka , oqori e sega ni ka me'u sakitaki au kina . Au sa vakacolati kina , ka sa noqu i tavi . Au sa na kalouca ke'u sega ni vunautaka na i tukutuku vinaka !
Ia kevaka au sa cakava na ka oqo e na noqu lewa vaka i au ga , au sa na namaka me'u saumi kina . la kevaka e a sega ni lomaqu , sa i koya kina oqo e dua na i tavi au sa nuitaki kina .
A cava e na qai kequ i sau ? Sa i koya ga oqo : Me yaco na Kosipeli me kakua ni saumi e na noqu vanua ; me'u kua kina ni vakayagataka ne noqu dodonu taucoko e na vuku ni Tukutuku Vinaka .
Au sega ni bobula vua e dua na tamata , ia au sa qisi au me'u bobula ki na tamata kece ga me'u rawai ira kina e lewe vuqa .
Ni'u tiko kei ira na Jiu au sa yaco me'u vaka e dua na Jiu me'u rawai ira kina na Jiu , ka'u sa yaco me vaka e dua sa vauci tu e na lawa i Mosese vei ira sa vauci tu e na lawa me'u rawai ira kina sa vauci tu e na lawa , ka dina ga niʼu sega ni vauci tu e na lawa .
Au sa yaco me vaka e dua e tu e na daku ni lawa i Mosese vei ira sa tu e daku ni lawa ko ya , me'u rawai ira kina era tu e taudaku ni lawa .
Au sa vaka e dua e malumalumu na nona vakabauta vei ira na malumalumu na nodra vakabauta me'u rawai ira kina . Au sa yaco me'u ka kece ga vei ira na tamata kece ga me'u vakabulai ira kina e so e na sala kece ga e rawa .
Au sa cakava na ka kece ko ya e na vuku ni tukutuku vinaka me'u bau vakaivotavota kina e na kena kalougata .
Ko ni sega li ni kila ni ra cici kece na daucici e na dua na veitau cici , ka qai dua wale ga e na taura na i covi ? Ni cici vaka kina mo ni liu .
Sa dau lewai koya vakavinaka sara na daucici yadua e na veika kece ga . Era cakava oqori me ra rawata kina e dua na i sala sa cori ka rawa ni ca , ia ko i keda me dua kina na kena e sega ni ca rawa .
Au sega kena ni cici vakaveitalia wale ga ; ka'u sega kina ni vacuvacu me vaka e dua sa vacuka wale ga na cagi .
Ia au sa dau lewa vinaka na yagoqu de'u qai vuvunau tiko ga vei ira na tamata ka qai kunei ni'u sega ni rawata na i sala ko ya .
Au vinakata mo ni kila na veiwekani , ni ra a vakarurugi kece na noda qase e na o ka ra lako kosova kece na Wasawasa Damudamu .
Era a papitaisotaki kece vei Mosese e na o kei na wasawasa ;
era sa kania vata kece ga na kakana vakayalo ,
ka ra gunuva vata kece tale ga na wai ni gunu vakayalo ; ni ra sa dau gunu mai na dua na vatu vakayalo sa muri ira tiko ; sa i Karisito na vatu ko ya .
Ia e lewe vuqa vei ira sa sega ni vinakati ira na Kalou ; ka ra sa mate laivi tu yani e na vanua lala .
Na veika oqo era sa i dusidusi vei keda , me da kakua kina ni dau garova na veika ca me vakataki ira .
Ni kakua tale ga ni qaravi matakau me vakataki ira ; ni sa volai e na i Vola Tabu , “ Era sa dabe sobu na Isireli me ra kana ka gunu , ka ra qai tucake me ra meke , me ra qarava na matakau . ”
Me da kakua ni dauyalewa me vakataka e so vei ira , ka ra sa mate kina e lewe ruasagavulu katolu na udolu e na dua ga na siga .
Me da kakua ni vakataki ira e so vei ira e na nodra vakatovolea na Turaga ka mani vakarusai ira kina na gata .
Ni kakua tale ga ni daudidi me vakataka e so vei ira , ka mani tala mai kina na nona agilosi na Kalou me vakarusai ira .
Era sa i dusidusi kece na veika e yacovi ira , ka ra sa volai tu me ra i vakasala vei keda e da sa bula e na gauna sa voleka mai kina na i vakataotioti .
Sa i koya gona me qarauni koya kina ko koya sa nanuma ni sa tudei de qai bale .
E sega ni dua na veivakatovolei ka sa yacovi kemuni me dua tani mai na kena e dau yaco ki na tamata . Sa yalo dina na Kalou , ka na sega ni laiva me sivia na nomuni kaukauwa na ka ko ni vakatovolei kina ; e na solia ko koya e na gauna ni veivakatovolei na sala mo ni dro bula rawa kina kei na kaukauwa mo ni vosota kina .
O koya oqo kemuni na wekaqu lomani , ni tarovi kemuni kina mai na qaravi matakau .
Au vosa tiko vei kemuni me vaka au vosa vei ira na yalomatua ; ka mo ni lewa vakataki kemuni na ka au kaya tiko .
Na bilo ni vakavinavinaka e da dau vakavinavinaka kina , e sega li ni ka oqo e da veitokani vata kina e na dra i Karisito ? Na madrai e da dau dovia , e sega li ni ka oqo e da veitokani vata kina e na yago i Karisito ?
Me vaka ni sa dua ga na madrai ko i keda kece dina ga e da sa lewe vuqa , e da dua ga na yago ni da sa vakaivotavota kece mai na dua ga na i buli madrai .
Vakasamataki ira mada na mata tamata na Isireli : Ko ira era kania na ka e vakacabori me i soro era votai e na ka e vakacabori vua na Kalou e na i cabocabo ni soro .
A cava na i balebale ni ka au kaya tiko oqo ? Au sega ni kaya ni matakau e vakacabori kina na kakana era kalou dina .
Na ka au kaya sa i koya oqo : na kakana e vakacabori ki na veimatakau e vakacabori vei ira na tevoro ka sega ni vakacabori vua na Kalou . Au sega ni vinakata mo ni qarava na tevoro .
E sega ni rawa mo ni gunu mai na nona bilo na Turaga ka gunu tale ga e na nona bilo na tevoro ; e sega ni rawa mo ni vakaivotavota mai na teveli ni Turaga kei na teveli tale ga ni tevoro .
Se e da via vakacudruya li na Turaga ? E da sa kakauwa cake li vua ?
Sa tara na ka kece ga , ia sa sega ni dau veivukei na ka kece sara . Sa tara na ka kece ga , ia sa sega ni veivakatataki cake na ka kece sara .
Me kakua na qara na ka me baleti keda ga me da qara tale ga na ka me ra vinaka kina na tani .
Sa tara mo ni kania na ka kece ga e volitaki e na vale ni volitaki lewe ni manumanu ka kakua tale ni via vaqaqa ena nomuni lewa e loma .
Ni sa kaya na i Vola Tabu , “ Ni sa nona na Turaga na vuravura kei na ka kece ga sa tu kina . ”
kevaka ko ni sa vakadonuya na nona sureti kemuni e dua na tamata tawa lotu , ni kania na kakana kece ga sa vakarautaka vei kemuni ka kakua tale ni via vaqaqa e na nomuni lewa e loma .
Ia ke mani dua e kaya vei kemuni “ Na kakana oqo sa vakacabori oti ki na matakau ” ni kakua ni kania e na vuku i koya sa tukuna vei kemuni kei na vuku tale ga ni lewa e loma ,
e sega ni nomuni lewa e loma o koya au tukuna oqo , ia na nona lewa e loma na tamata ko ya . A cava e mai yalani kina na noqu galala , e na vuku ni nona lewa e loma e dua tani na tamata ?
Kevaka au vakavinavinaka vua na Kalou e na ka au kania , a cava me'u vosa vakacacataki kina e na vuku ni ka au vakavinavinaka tiko kina .
O koya gona , se ko ni kana se ko ni gunu , se cava ga ko ni cakava , mo ni cakava kece sara me vakarokorokotaki kina na Kalou .
Mo ni kakua ni vu ni veivakacalai vei ira na Jiu se vei ira na kai Kirisi , se vei ira na i soqosoqo lewe ni lotu ni Kalou ,
me vaka au sa tovolea me'u vinaka vei ira na tamata kece ga e na ka kece ga au cakava . Au sega ni qara kina na ka me yaga taudua ga vei au , ia na ka ga me yaga vei ira na lewe vuqa me ra vakabulai kina .
Ni vakamurimuri au me vaka au sa vakamurimuri Karisito .
Au sa dokai kemuni e na vuku ni nomuni nanumi au tiko ga , ka taura matua na i vakavuvuli au a vakadewataka vei kemuni .
Ia au vinakata mo ni kila ni sa ulu ni tamata yadua na Karisito ; sa ulu ni yalewa na tagane , ka ulu i Karisito na Kalou .
Na tagane yadua e masu se parofisai ka ubi tiko na uluna sa beci Karisito na uluna .
Na yalewa yadua e masu se parofisai ka sega ni ubia na uluna , sa beca na watina , na uluna , ka sa tautauvata ga sa tasivori .
Ke dua na yalewa e sega ni ubia na uluna , e vinaka cake me tasivori . Ia me vaka ni ka vakamadua vua e dua na yalewa me tasivori se tasi na uluna , sa dodonu me ubia na uluna .
Sa sega ni dodonu vua na tagane me ubia na uluna baleta ni sa vakaraitaka na i yaloyalo kei na lagilagi ni Kalou . Ia na yalewa , sa vakaraitaka na Iagilagi ni tagane .
Ni a sega ni buli na tagane mai na yalewa , ia e a buli na yalewa mai na tagane .
Ni sa sega ni buli na tagane me baleta na yalewa , ia e a buli na yalewa me baleta na tagane .
O koya gona e na vukudra na agilosi , sa dodonu kina vua e dua na yalewa me ubia na uluna , me vakaraitaka ni vakarorogo ko koya vua na watina .
Ia e na noda bula e na vuku ni Turaga , sa sega ni tu kina vaka i koya na yalewa mai vua na tagane , ka sega ni tu vaka i koya na tagane , mai vua na yalewa .
Me vaka ni a buli na yalewa mai vua na tagane ; sa vaka kina ni sa sucu na tagane mai vua na yalewa , ia sa vu na ka kece ga mai vua na Kalou .
Ni lewa mada vaka i kemuni : sa kilikili beka li ki na yalewa me sega ni ubia na uluna ni masu ki vua na Kalou ?
Ko ni sega beka ni vulica na i tovo vakatamata , oya kevaka e balavu tu na drau ni uluna na tagane , sa ka velavela vua ,
ia kevaka e balavu tu na drau ni uluna na yalewa , sa ka dokai vua ? Sa soli vua na drau ni uluna me ubia kina na uluna .
Kevaka e dua e via veileti e na ka oqo , sa sega tale ni dua na i tovo keimami dau cakava se ra dau vakayacora na veisoqosoqo lewe ni lotu ni Kalou ni keimami dau soqoni me keimami lotu .
E na veikoro oqo , au sega ni vakacaucautaki kemuni kina ni ko ni sa sega ni cakava na ka e vinaka cake ia na veika ga me ca sobu kina na nomuni soqoni .
Na kena i matai au sa rogoca ni ko ni sa dau veisei e na gauna ko ni soqoni kina vaka i vavakoso , ia au sa vakabauta vakatikina ga na ka oqo .
E sega ni vakatitiqataki ni yaco dina tiko na tatawasewase ena kemuni maliwa ka me ra na laurai vakavinaka kina ko ira era dodonu tiko .
Ni ko ni sa soqoni vata vakaivavakoso sa sega ni rawa ni ko ni kania na i Vakayakavi ni Turaga .
Ka ni ko ni sa vakariri mo ni dui kania ga na kemuni kakana ena gauna sa caka kina na kana , ka sa yaco kina me ra via kana tu ga eso ka so era mateni sara .
Sa sega li na nomuni veivale mo ni kana ka gunu kina ? Ko ni sa beca beka li na i soqosoqo lewe ni lotu , ka vakamaduataki ira na dravudravua e sega na kedra ? Na cava ko ni nanuma me'u kaya vei kemuni e na ka oqo ? Me'u dokai kemuni beka kina ? E na sega sara ni vaka kina .
Na i vakavuvuli au sa vakadewataka vei kemuni , au a taura sara ga mai vua na Turaga , oya ni a taura na madrai na Turaga ko Jisu e na bogi e a bukiveretaki kina ,
ia ni sa oti na nona vakavinavinakataka , sa qai dovia , ka kaya , “ Oqo na yagoqu , sa soli e na vukumudou . Dou cakava na ka oqo mo dou dau vakananumi au kina . ”
A sa taura vaka tale ga kina na bilo ni sa oti na i vakayakavi , ka kaya , “ Na bilo oqo na veiyalayalati vou e na noqu dra . E na gauna kece ga dou gunuva kina , dou kitaka mo dou dau vakananumi au kina ”
E na veigauna kece sara dou na kania kina na madrai oqo ka gunu e na bilo oqo , dou sa vakaraitaka tiko na mate ni Turaga me yacova na nona lesu tale mai .
Ia ko koya yadua sa kania na madrai ni Turaga ka gunuva na bilo e na nona sega ni doka sa i valavala ca ki na dra kei na yago ni Turaga .
Me dui dikevi koya na tamata yadua ni bera ni kania na madrai ka gunu mai na bilo ko ya .
Kevaka e sega ni vakila ko koya na i balebale ni yago ni Turaga ena gauna e kana madrai kina ka gunu mai na bilo , sa kauta mai vua vakaikoya na rusa ena gauna e kana tiko kina .
Sa i koya oqo na vuna era sa malumalumu ka tauvimate kina e lewe vuqa vei kemuni , ka ra mate sara kina e lewe vuqa .
Ia kevaka e da sa vakadikevi keda vakavinaka e na sega ni lewai keda na Kalou .
Ia ni sa lewai keda na Turaga , sa vakavulici keda , me da kakua kina ni vakarusai vata kei vuravura .
O koya gona kemuni na wekaqu , ni ko ni sa soqoni vata mai mo ni kania na i Vakayakavi ni Turaga , ni bau dau veiwaraki .
Ke dua sa via kana me kana ga mai vale , me kakua kina ni cudruvi kemuni na Kalou e na nomuni dau soqoni vata . Au na qai la'ki vakameautaka na veika sa vo ni'u sa na lako yani .
Kemuni na veiwekani , e na vuku ni veisolisoli vakayalo , au sega ni vinakata mo ni lecava tiko .
Ko ni sa kila ni ko ni a sa tawa lotu tu , ko ni a vakauti ki na so na veimatakau galu , ia ko ni sa lako tu .
Sa i koya gona au vinakata kina mo ni kila , ni sega ni dua na tamata e vosa e na yalo ni Kalou me na vosa vakacacataki Jisu rawa , ka sega tale ga ni dua me rawa ni kaya ni sa Turaga ko Jisu kevaka e sega ni vuna na Yalo Tabu .
Sa duidui na veisolisoli vakayalo , ia sa dua bau ga na Yalo Tabu o koya sa vakavuna kece ga .
Sa vuqa na sala meda veiqaravi kina , ia sa dua bauga na Turaga meda qarava .
Sa vuqa na mataqali cakacaka , ia sa dua bauga na Kalou o koya sa vakavuna vei ira na tamata yadua .
Sa votai na tamata yadua e na i vakaraitaki ni cakacaka ni Yalo Tabu e na dua na ka me yaga raraba .
Sa soli ki vua e dua na vosa vuku e na cakacaka ni Yalo Tabu , vua tale e dua sa soli kina na kila ka e na cakacaka tale ga ni Yalo Tabu ,
ki vua tale e dua na vakabauta e na cakacaka tale ga ni Yalo Tabu , ki vua tale e dua me veivakabulai .
Ki vua tale e dua na veicakacaka mana , vua tale e dua na parofisai , vua tale e dua , me rawata me tukuna na kedra duidui na veisolisoli e vuna na Yalo Tabu kei na kena e vakavuna na tevoro , vua tale e dua me vosa e na veimataqali vosa , vua tale e dua me tukuna na i balebale ni veimataqali vosa .
Ia sa dua ga ka sa i koya tiko ga na Yalo Tabu sa vakavuna na veika kece oqo , sa i koya tale ga sa veivotayaka vei ira na tamata yadua me vaka na lomana .
Me vaka sa dua bauga na yago ka vuqa na veitikina , ia na veitiki ni yago sa vuqa sara , sa buli kina e dua na yago taucoko . Sa vaka tale ga kina na Karisito .
E da sa papitaisotaki kece ki na dua ga na yago e na dua bauga na Yalo Tabu . Se da Jiu se da kai Kirisi , se da bobula se da tamata galala , e da sa vagunuvi tale ga mai na dua bauga na Yalo Tabu .
Ni sa sega ni dua wale ga na tiki ni yago , sa vuqa sara na veitikina .
Kevaka e kaya na yava , “ Au sega ni tiki ni yago ko i au baleta ni'u sega ni liga , ” e sega ni ka oqori e sega kina ni tiki ni yago .
Kevaka e kaya na daliga , “ Au sega ni tiki ni yago koi au baleta ni'u sega ni mata , ” e sega ni ka oqori e sega kina ni tiki ni yago .
Kevaka e mata na yago taucoko , a cava e na qai rogo kina ? Ke daliga na yago taucoko , a cava e na boica kina na ka ?
Ia oqo sa tuvana na Kalou na veitiki ni yago e na yago , na veitiki ni yago yadua me vaka na lomana .
Kevaka era sa yago kece me dua ga na tiki ni yago , e na qai yaco me cava na yago ?
Ia oqo sa vuqa na veitikina , ka sa duabau ga na yago .
Ia oqo e na sega ni kaya rawa na mata ki na liga , “ E sega na kemu yaga vei au . ” Se me kaya na ulu ki na yava , “ E sega na kemu yaga vei au . ”
Ia e da raica na kena veibasai ; na veitiki ni yago era rairai malumalumu era sa yaga sara .
Na veitiki ni yagoda malumalumu sa yaga sara ki na noda bula kei na veitiki ni yagoda e sega so ni rairai vinaka e da sa dau qarauna vakalevu ,
na ka sa sega ni gadreva na veitiki ni yagoda rairai vinaka . Sa i koya ga na Kalou sa bulia na yago e na kena i bulibuli me dokai vakalevu cake kina na veitikina malumalumu .
Me kakua kina ni veisei na veitiki ni yago .
Kevaka sa rarawa e dua na tiki ni yago , era sa rarawa vata kaya na veitikina kece ga ; kevaka sa dokai e dua na tikina , era sa reki vata kece tale ga kina na veitiki ni yago kece ga .
Sa i kemuni na yago i Karisito ka dui veitikina yadua kina .
A sa lesia na Kalou ki na i soqosoqo lewe ni lotu : na i matai ko ira na i apositolo , na kena i karua ko ira na parofita , na kena i katolu ko ira na i vakavuvuli , tarava ko ira na daucaka mana , tarava ko ira na dauveivakabulai kei ira na dauveivuke kei ira na daulewa kei ira era kila na veimataqali vosa .
Era sa i apositolo kece li ? Era sa parofita kece li ?
Era sa dau veivakabulai kece li ? Era sa kila kece li na veimataqali vosa ? Era sa na dau vakadewataka kece li na veimataqali vosa ?
Ia mo ni gadreva vakalevu na veisolisoli sa uasivi cake . Ia au sa na vakatakila vei kemuni e dua na sala sa uasivi cake .

Kevaka au rawa ni vosataka na nodra dui vosavosa na tamata , kei na nodra vosa na agilosi , ka sega vei au na loloma , au sa vaka wale ga na kaukamea sa tatamelamela se na lali sa tataqiriqiri .
Kevaka sa tu vei au na i solisoli me'u parofisai , ka kila na veika vuni keee ga kei na vuku kece ga , kevaka sa tu vei au na vakabauta me'u kauta tani kina na veiulunivanua ka sega vei au na loloma au sa ka wale ga .
Kevaka au solia yani na veika keee ga sa tu vei au ka solia na yagoqu me vakamai ka sa sega ni tu vei au na loloma sa sega na kena yaga vei au .
Sa dauvosota vakadede ka yalovinaka na loloma ; sa sega ni dauvuvu se dokadoka na loloma .
E sega ni viavialevu se daucakava na ka sa sega ni kilikili , sa sega ni dau qara na ka me nona ga , sa sega ni daucudrucudru , ka sa sega ni dauloma ca .
Sa sega ni dau rekitaka na ca , ia sa daurekitaka na dina .
Sa sega ni druka rawa na loloma , sa vakabauta na ka kece ga , sa nuitaka na ka kece ga ka vosota na ka kece ga .
E na sega ni oti rawa na loloma . Na parofisai e na takali ga , na veimataqali vosa e na mudu ga , na vuku e na oti ga .
Sa vakatikina ga na noda kila ka , ka sega ni ka taucoko sara na noda parofisai ,
ia ni sa na yaco mai na ka sa taucoko e na qai takali na ka sa vakatikina ga .
Ni'u a gone au a dau vosa me vaka na gone , au a kila ka me vaka na gone , ia ni'u sa yaco me'u tamata bula , au sa biuta tani na i tovo vagonegonea .
E daidai au sa kila vakatikina ga , ia mai muri au na kila vakaoti me vaka na kilai vakaoti ni Kalou .
Sa tudei na ka e tolu oqo : na vakabauta , na i nuinui kei na loloma , ia sa uasivi cake duadua vei iratou oqo na loloma .
Ni vakasaqara taumada na loloma . Ni vakasaqara matua sara na veisolisoli vakayalo ka vakauasivi mo ni parofisai .
O koya e vosa e na dua na vosa tani , e sega ni vosa vei ira na tamata , sa vosa vua na Kalou , ka ni sega ni dua na tamata e kila ; ia sa vosataka na veika vuni e na veiceguvi ni Yalo Tabu .
Ia ko koya e parofisai sa vosa vei ira na tamata me vakatataki ira cake , vakayaloqaqataki ira ka vakacegui ira .
O koya e vosa e na dua na vosa tani , sa vakatataki koya cake vaka i koya ga . Ia ko koya sa parofisai sa vakatataki ira cake na i vavakoso lewe ni lotu .
Au vinakata mo ni vosa kece ga e na vosa tani , ia au gadreva vakalevu cake ga mo ni parofisai . Ni sa levu cake ko koya sa parofisai vei koya sa vosa e na vosa tani , vaka vo ga ke dua e rawa ni vakadewataka me vakatataki cake kina na i vavakoso lewe ni lotu .
Sa vaka kina kemuni na veiwekani , kevaka au lako yani vei kemuni ka vosa vei kemuni e na vosa tani , au na yaga vakacava vei kemuni kevaka au sega ni vakayagataka na vosa me vakatakilai kina vei kemuni na ka dina , se na vuku , se na parofisai , se na i vakavuvuli ?
Sa vaka kina na veika mate ka daurorogo me vaka na bitu ni vakatagi se na api . Kevaka e sega ni tu na duidui e na kedra i rorogo , e na kilai vakacava na i lagalaga ni sere sa vakatagitaki kina ?
Kevaka e na sega ni matata na domo ni davui ni valu , o cei e na vakarautaki koya ki na i valu .
E na vaka kina ko i kemuni kevaka ko ni vosataka na vosa tawa macala , e na kilai vakacava na ka ko ni vosataka ? Ko ni sa vosa wale ga ki na cagi .
Sa dina ni sa vuqa sara na veimataqali vosa e vuravura , ia sa sega ni dua vei ira me sega na kena i balebale .
Kevaka au sa sega ni kila na i balebale ni vosa , au sa kai tani mai vei koya sa vosa tiko , ka sa kai tani tale ga vei au ko koya .
Sa vaka kina ko i kemuni ko ni sa gadreva vakalevu na veisolisoli vakayalo mai vua na Yalo Tabu , ni gumatua me toro cake kina na kena vakatataki cake na i soqosoqo lewe ni lotu .
Ko koya sa vosa e na dua na vosa tani , me masulaka me soli vua na kaukauwa me vakadewataka rawa .
Kevaka au masu e na dua na vosa tani sa na masu ga na yaloqu , ia sa na sega ni vakaitavi kina na noqu vakasama .
A cava me'u na qai cakava ? Au na masu e na yaloqu , ka masu tale ga e na noqu vakasama ; au na laga sere e na yaloqu , au na laga sere tale ga e na noqu vakasama .
Kevaka ko sa vakavinavinaka e na yalomu ga , e na vosa tani , e na kila vakacava na tamata wale me muria na nomu masu ni sa sega ni kila na ka ko kaya .
E na daumaka sara beka na nomu vakavinavinaka , ia sa na sega ni vakatataki cake kina ko koya .
Au vakavinavinaka vua na Kalou ni'u sa uasivi cake vei kemuni e na vosataki ni veivosa tani .
Ni sa vinaka cake vei au me'u vosataka e lima ga na vosa e rawa me kilai ki na i soqosoqo lewe ni lotu , me ra vakavulici tale ga kina na tani , ka ca na tini na udolu na vosa e na dua na vosa tani era sega ni kila na tamata .
Kemuni na veiwekani , ni kakua ni vaka tiko na gone e na nomuni vakasama . Mo ni gone e na i tovo ca , ka tamata bula e na nomuni vakasama .
Ni sa volai tu e na Vola Tabu : “ ʻ Au na vosa vei ira na tamata oqo , vei ira na tamata era vosa e na vosa tani . Kei na gusudra na kai veimatanitu tani , ia era na sega ga ni vakarorogo vei au , ʼ sa kaya na Turaga . ”
O koya oqo , ni sa i vakatakilakila vei ira na tawa vakabauta na vosa e na veivosa tani e vuqa , ka segai vei ira na vakabauta . Ia na parofisai sa baleti ira sa vakabauta ka sega ni baleti ira era tawa vakabauta .
O koya gona , kevaka era curu mai na tu e taudaku kei ira na tawa vakabauta ; era na sega li ni kaya ni ko ni sa lialia ?
Ia kevaka era parofisai kece ka qai curu mai e dua na tawa vakabauta se dua mai taudaku , sa na lauti e na nodra vosa kece ga , ka sa na lewai ko koya e na nodra vosa kece sara ;
ka sa na vakavotui na veika vuni ni lomana . E na qai cuva sobu me qarava na Kalou ka tusanaka , “ Sa tiko na Kalou e na kemuni maliwa ”
A cava me caka vei kemuni na veiwekani ? Ni ko ni sa soqoni vata mo ni qarava na Kalou e na vakauqeti kemuni na Yalo Tabu , me dua e nona i tavi na sere , dua e nona na veituberi , dua tale me vakatakila vei ira e so na i tukutuku mai vua na Kalou e na gauna ko ya , dua tale e na vosa tani ka dua tale me na vakadewataka . Ia me caka na ka kece ga .
Ke dua sa vosa e na vosa tani , me rua se tolu sara me ratou vosa veitarataravi ka dua me qai vakadewataka sara .
Ke sega ni dua me vakadewataka me ratou galu tiko ga na tamata ko ya e na gauna ni lotu , ia me vosa ga vei koya vaka i koya ka vosa vua na Kalou .
Me lewe rua se tolu na parofita me ratou vosa ka me ra qai vakarorogo na kena vo .
Ia ke sa laurai na i vakatakilakila vua e dua e dabe tiko kina ni vakatakilai mai vua e dua na ka , ia me vosa mada ka me galu ko koya e vosa tiko .
Ni sa rawa mo ni vosa yadudua ka mo ni vuli kece kina ka vakayaloqaqataki kece kina .
Ni ra sa lewa na yalo ni parofita ko ira na parofita ,
ni sa sega ni vu ni veisei na Kalou , ia sa vu ni veisaututaki ga . Me vaka e na veivavakoso kece ga ni tamata ni Kalou ,
me ra dau galu na yalewa ni sa sega ni dodonu me ra vosa ; ka me ra dau vakamalumalumutaki ira me vaka na lawa i Mosese .
Kevaka era via kila e dua na ka me ra qai taroga ga na watidra mai vale , ni sa ka vakamadua me ra vosa na yalewa e na soqoni vakalotu .
Sa taka li mai vei kemuni na vosa ni Kalou , se sa i kemuni duadua ga sa yaco vei kemuni ?
Kevaka e dua sa nanuma sa parofita se tamata vakayalo , me kila tiko ni sa i vunau ni Turaga au sa vola tiko yani vei kemuni .
Ke dua e sega ni kauwaitaka , me kua tale ga ni kauwaitaki .
O koya gona kemuni na wekaqu , ni gadreva vagumatua mo ni parofisai , ia ni kua ni tarova na vosa e na veivosa tani .
Ia na ka kece ga me caka sara vaka vinaka ka tuvalaki vakamatau .
Ia oqo kemuni na veiwekani , au gadreva me'u tukuna tale vei kemuni na i Tukutuku Vinaka au a vunautaka vei kemuni , sa i koya ko ni sa ciqoma ka tudei tu kina .
Na i tukutuku vinaka ko ni sa vakabulai kina kevaka ko ni taura dei tiko . Ke sega , sa sega ni yaga na nomuni a sa vakabauta .
Au sa vakadewataka yani vei kemuni na ka bibi duadua au a sa ciqoma tale ga ko i au . Oya ni a mate na Karisito e na vuku ni noda i valavala ca me vaka sa volai tu e na i Vola Tabu .
Ni a bula ka qai vakaturi cake tale e na i katolu ni siga me vaka sa volai tu e na i Vola Tabu .
A qai rairai vei Pita , ka vaka kina vei ira na lewe tinikarua .
E a qai rairai vei ira e sivia e lewe lima na drau na veiwekani e na dua vata ga na gauna , e lewe vuqa vei ira oqori era sa bula tiko ga edaidai , ka so era sa vakacegu yani .
Ia e a qai rairai e muri vei Jemesa , ka vaka tale ga kina vei Ira kece na i apositolo .
E muri sara e a qai rairai tale ga vei au me vaka e dua sa sucu dole .
Ni sa i au na i murimuri duadua ni apositolo ; sa sega ni yaga me'u vakatokai me'u apositolo , baleta ni'u a vakacacana na i soqosoqo lewe ni lotu ni Kalou .
Ia e na vuku ni loloma soli wale ni Kalou au sa yaco rawa kina me'u vaka tu oqo edaidai , ka sa sega ni maumau wale na nona loloma vei au . Au sa cakacaka vakaukauwa cake vei ira kece ga na i apositolo , ia oqori e sega ni ko i au , na loloma ga ni Kalou e lomaqu .
Ia se ko i au se ko ira ; sa i koya oqo na ka keimami vunautaka , ka sa i koya na ka ko ni sa vakabauta .
Ia kevaka sa vunautaki na Karisito ni sa vakaturi cake tale mai na mate ; era sa qai kaya vakacava e so vei kemuni ni sa sega na tucake tale mai na mate ?
Kevaka sa sega na tucake tale mai na mate , ke a sega ni vakaturi cake tale mai na mate na Karisito .
Ia kevaka e a sega ni vakaturi cake tale mai na mate na Karisito , sa qai tawa yaga na neitou i vunau ka tawa yaga tale ga na nomuni vakabauta .
Keitou sa na kune tale ga ni keitou i vakadinadina lasu ni Kalou , baleta ni keitou vakadinadinataka na nona vakaturi Karisito cake tale na Kalou , ia sa sega ni vakaturi koya cake tale , kevaka e dina ni ra na sega ni vakaturi cake tale na mate .
Kevaka era na sega ni vakaturi cake tale na mate , ke a sega ni vakaturi cake tale mai na mate na Karisito .
Ia kevaka e sega ni vakaturi cake tale mai na mate na Karisito , sa qai sega ni yaga na nomuni vakabauta , ka sa tu ga vei kemuni na nomuni i valavala ca .
Era sa rusa tale ga ko ira era sa vakabauti Karisito era sa mate .
Kevaka sa ka wale ga ni bula oqo na noda i nuinui vei Karisito , e da sa qai tamata vakaloloma duadua mai vei ira na tamata kece ga .
Ia sa ka dina na nona a sa vakaturi cake tale mai na mate na Karisito ka sa kena i sevu kina vei ira na sa mate .
Me vaka ni a vakavuna na mate e dua ga na tamata sa vakavuna tale ga na tucake tale mai na mate e dua na tamata .
Me vaka ni sa mate kece ga na tamata e na vuku i Atama , era sa na vakabulai kece tale ga e na vuku i Karisito .
Ia sa dui muria ga na kena veitarataravi : sa kena i sevu na Karisito , ka tarava ko ira era sa nei Karisito ni sa lesu tale mai ko koya .
Sa na qai yaco mai na i otioti ni a sa solia na matanitu ki vua na Kalou na Tamana ka sa vakawabokotaki ira oti na daulewa kece ga , na veiliutaki kece ga kei na kaukauwa .
Ni sa na lewa tiko ga ko Karisito me yacova ni sa vakamalumalumutaki ira kece ga na nona meca na Kalou e na ruku ni yavana .
Na i otioti ni meca me na vakawabokotaki sa i koya ko mate .
Ni sa tukuna na i Vola Tabu , “ Ni sa vakamalumalumutaka na Kalou na ka kece ga e na ruku ni yavana . ” Ni kainaki , sa vakamalumalumutaki na ka kece ga , sa macala ni sa sega ni okati kina na Kalou o koya sa vakamalumalumutaka na ka kece ga vei Karisito .
Ia ni sa vakamalumalumutaki oti na ka kece ga vei Karisito , sa na qai vakamalumalumutaki koya tale ga na Karisito vua na Kalou o koya sa vakamalumaIumutaka na ka kece ga vei koya ga me lewa tiko kina na Kalou na veika kece ga .
Kevaka sa sega na tucake tale mai na mate , a cava era na cakava ko ira era papitaisotaki e na vukudra na mate ? Kevaka era na sega ni vakaturi cake tale na mate , na cava era papitaisotaki kina na tamata e na vukudra .
A cava tale ga keitou sa bolea tu ga kina na mate e veigauna kece ga ?
Kemuni na veiwekani au sota kaya na mate e na veisiga . Na noqu marau e na vukumuni e na noda bula vata kei Karisito e vakavuna na noqu tusanaka na ka oqo .
A cava na kena yaga vei au na noqu a vala kei na manumanu kila mai Efeso ke tu vei au na i naki vakatamata ga ? Kevaka era sega ni vakaturi cake tale na mate , ia “ Me da kana ka gunu , ka ni da na mate ni mataka ” me vaka e kaya na i Vola Tabu .
Ni kakua sara ni vakacalai . “ Sa dau vakarusa na i vakarau vinaka ko ira na i tokani ca . ”
Ni yalomatua mada ka kakua ni ia tiko na i valavala ca . E so vei kemuni era sega tu ni kila na Kalou , au tukuna na ka oqo mo ni madua kina .
Ia e so na tamata era na taroga , “ Era na vakaturi cake tale beka vakacava ko ira na mate ? Na mataqali yago vakacava era na taurivaka ? ”
O iko na tamata sesewa , na sore ni kau ko kaburaka e na sega ni bula kevaka e sega mada ni mate .
Na ka ko kaburaka ki na qele e sore ni kau wale ga , e sore ni sila beka , se sore ni witi , se sore ni dua tale na kau . E sega ni yago ni kau e na tubu cake mai .
Sa solia na Kalou na yagona , me vaka na nona lewa , ka sa solia ki na veisore ni kau yadua na yago e dui rauta .
Sa sega ni tautauvata na lewe ni ka bula kece ga . Sa dua na kena mataqali na yago ni tamata , sa dua tani na lewe ni manumanu , dua tani tale na lewe ni manumanu vuka ka dua tani na lewe ni ika .
Era sa tu na yago vakalomalagi , ka ra tu tale ga na yago vakavuravura ; sa tu na lagilagi ni yago vakalomalagi , ka sa tu tale ga na lagilagi ni yago vakavuravura .
Sa tiko ga na lagilagi ni matanisiga , ka dua tani ga na lagilagi ni vula , sa dua tani tale ga na lagilagi ni veikalokalo ; sa duidui tale ga na lagilagi ni veikalokalo yadua .
Sa vaka tale ga kina na nodra vakaturi cake tale na mate . Ni sa bulu na yago sa na vuca ; ni sa vakaturi cake tale , sa na sega ni vuca rawa .
Ni sa bulu e na kena beci ka malumalumu , ia na sa vakaturi cake tale sa lagilagi ka kaukauwa .
Ni sa bulu sa yago vakayago ga , ni sa vakaturi cake tale sa yago vakayalo . Kevaka sa dua na yago vakayago , sa dua tale ga na yago vakayalo .
Ni sa volai e na i Vola Tabu , “ Sa yaco na i matai ni Atama me tamata bula ” ia sa yaco na i otioti ni Atama me dau soli bula .
Ia sa sega ni taumada na ka vakayalo ia , sa taumada na ka vakayago ka qai muri na ka vakayalo .
Sa buli na i matai ni Atama mai na kuvu ni soso , ia na i karua ni Atama sa lako mai lomalagi .
Era sa vakataki koya sa vakavuravura ko ira era sa vakavuravura , ka ra sa vakataki koya sa lako mai lomalagi ko ira era sa vakalomalagi .
Me vaka sa ucui koya sa caka mai na qele , e da na ucui koya tale ga sa lako mai lomalagi .
Kemuni na veiwekani , sa i koya oqo na ka au kaya tiko . E sega ni rawa ni vakaivotavota e na matanitu ni Kalou na yago sa vakalewe ka vakadra , ka sega ni rawa ni vakaivotavota na ka e dau vuca e na veika e tawa vuca rawa .
Ni rogoca me'u tukuna vei kemuni e dua na ka vuni . E da na sega ni mate kece , e da sa na vukici ga vakasauri ,
me vaka na sauriva ni mata ni sa uvu na i otioti ni davui . Ni sa tagi na davui , era na qai vakaturi cake na mate me ra kua tale ni mate rawa , ka na qai veisau kece tale ga na yagoda .
Ni sa na vakaisulu na yago vuca oqo me kua ni vuca rawa , ka vakaisulu na yago mate oqo me kua ni mate rawa .
Ia ni sa vakaisulu tu na yago dau vuca oqo me kakua ni vuca rawa ka vakaisulu na yago mate oqo me kakua tale ni mate rawa , sa na qai vakayacori kina na ka sa volai : “ Sa vakarusai ko mate ; sa rawa na qaqa . ”
“ Ko iko mate sa e vei na nomu qaqa ? Mate sa e vei na nomu bati gaga ? ”
Na bati gaga ni mate na i valavala ca , ia na kaukauwa ni valavala ca na lawa .
Ia me vakavinavinakataki na Kalou o koya sa solia vei keda na qaqa e na vuku ni noda turaga ko Jisu Karisito .
O koya oqo kemuni na wekaqu , ni tudei ka kakua ni vakayavalati . Ni vakaogai kemuni tiko ga e na cakacaka ni Turaga , ni ko ni sa kila , sa sega ni ka wale na nomuni cakacaka e na vuku ni Turaga .
Ia e na vuku ni taro ko ni taroga mai me baleta na i solisoli me baleti ira na tamata ni Kalou mo ni vakayacora tale ga me vaka au tukuna vei ira na veisoqosoqo lewe ni lotu mai Kalatia .
E na vei Siga Tabu kece na tamata yadua me biuta vakatikitiki toka e so na nona i lavo , me dua na kena i wase me veiganiti kei na ka e dau rawata , ka me kua ni qai kumuni ni'u sa lako yani .
Ni'u sa na yaco yani mo ni lesi ira e so ko ni sa digitaka me'u talai iratou me ratou kauta na nomuni i solisoli kei na noqu i vola ki Jerusalemi .
Kevaka e yaga tale ga me'u lako , e ratou na lako vata kei au .
Au na qai la'ki sikovi kemuni yani ni sa oti na noqu talevi Masitonia , ka niʼu sa nakita me'u talevi Masitonia mada .
Au na rairai la'ki trko yani vakalailai se me'u na trko yani vei kemuni e na vula i liliwa mo ni vukea kina na noqu i lakolako e na vanua au lako kina .
Ni'u sa sega ni via raici kemuni wale ga ka lako sara yani e na noqu lako trko oqo . Au nuitaka me'u na la'ki fiko mada vakalailai kei kemuni ke sa loma ni Turaga .
Au na fiko voli mada ga e Efeso me yacova na Penifiko ,
ni sa na tadola tu krna vei au e dua na katuba levu ni cakacaka yaga , ia sa lewe vuqa sara na meca .
Kevaka sa lako yani ko Timoci , ni vakalasai koya ka ni sa cakava tale tiko ga na cakacaka ni Turaga me vakataki au .
Me kakua ni dua na tamata e beci koya . Ni vukei koya e na nona i lakolako me lako trko ga e na vakacegu ka lesu tale mai vei au , ni'u sa namaki koya trko kei rratou na veiwekani .
Ia e na vuku i Apolosa na wekada , au a vakauqeti koya sara vakalevu me la'ki srkovi kemuni kei Ira na veiwekani . Ia e a sega ni lomana me sikovi kemuni sara e na gauna oqo . E na qai lako yani e na dua na gauna e sa na rawa kina . Na Kena i Tinitini
Ni yadra tiko , ni tudei e na vakabauta , ni kaukauwa ka qaqa .
Me caka na ka kece ga ko ni cakava e na loloma .
Kemuni na veiwekani , ko ni sa kila na matavuvale i Sitiveni , sa i Iratou e ratou a yaco taumada me ratou lotu e na vunua ko Krrisi ka ratou soli Iratou me ratou dau qaravi Ira na tamata ni Kalou .
Ni vakamalumalumutaki kemuni vei Ira era vaka oqori kei rra era colata vata na cakacaka kei ira era dau cakacaka vagumatua .
Au sa marau e na nodratou yaco mai ko Sitiveni , Foritunato kei AkaIko , ka ni ratou sa kemuni i sosomi e na nomuni fiko tani .
E ratou sa vakabulabulataka na yaloqu ka vaka tale ga kina na yalomuni . Ni dokai ira vakalevu era vakaoqo .
Era sa loloma tu yani na veisoqosoqo lewe ni lotu mai Esia . E rau sa loloma vakalevu sara tu yani ko Akuila kei Pirisila kei ira na i soqosoqo lewe ni lotu era sa dau soqoni vata e na nodrau vale .
Era sa loloma kece sara tu yani na veiwekani . Mo ni veivakabulataki e na i regu ni yalosavasava .
Ko i au ko Paula au sa vola yani e na ligaqu dina na noqu i loloma vei kemuni .
Ke dua e sega ni lomana na Turaga , me yaco vua na ca . MARANACA - Ni lako mai na neimami Turaga .
Me sobuti kemuni yadua na loloma ni Turaga ko Jisu Karisito .
Me tiko vata kei kemuni kece ga na noqu i loloma e na vuku i Karisito Jisu .

Oqo na i vola i Paula na i apositolo i Karisito Jisu e na lewa ni Kalou kei Timoci na wekada . Ki vei ira na i soqosoqo lewe ni lotu mai Korinica kei ira tale ga na tamata ni Kalou mai Akaia taucoko .
Me nomuni na loloma kei na vakacegu mai vua na Kalou ko Tamada kei na Turaga ko Jisu Karisito .
Me vakavinavinakataki na Kalou na Tama ni noda Turaga ko Jisu Karisito , o koya na Tama dauloloma , na Kalou sa sega ni mudu rawa na nona veivakacegui .
Sa vakacegui keda ko koya e na noda rarawa kece ga , ka sa rawa kina vei keda me da vakacegui ira era sota kaya na veimataqali leqa kece ga , e na veivakacegui ga e da sa rawata mai vua na Kalou .
Me vaka ga na noda vakaivotavota e na rarawa i Karisito .
Ia kevaka keitou sa vakararawataki , sa ka mo ni vakacegui ka vakabulai kina . Kevaka keitou sa vakacegui , sa ka mo ni vakacegui kina e na nomuni vosota tale ga na veika rarawa vata ga keitou a vakararawataki kina .
Sa tudei na neitou vakanuinui me baleti kemuni , ni keitou sa kila ni ko ni sa vakaivotavota tiko e na vakararawataki , ko ni na vakaivotavota tale ga e na neitou vakacegu .
Ni keitou sa vinakata mo ni kila na veiwekani na veivakararawataki keitou a sota kaya mai Esia . Sa bibi ka dredre sara vei keitou ka keitou sa sega tale ni nuitaka na bula .
E vaka sa lewai me keitou mate , me keitou kakua kina ni vakararavi ga vei keitou ia me keitou vakararavi ga vua na Kalou o koya sa vakaturi ira cake tale na mate .
Sa i koya e a vakabulai keitou tiko ga . Keitou sa vakanuinui tu vua ni na vakabulai keitou tale ,
me vaka ko ni vukei keitou tale ga e na nomuni masu . Sa na qai lewe levu kina era vakavinavinaka vua na Kalou e na vuku ni veivakalougatataki ni Kalou vei keitou .
Ni sa i koya oqo na ka keitou cibitaka : Sa vakadinadinataka na neitou lewa e loma na neitou i valavala e vuravura oqo ka vakauasivi vei kemuni , ni sa caka e na yalododonu kei na yalodina vua na Kalou . Ia sa sega ni rawa oqo e na vuku vakatamata , sa rawa ga e na loloma soli wale ni Kalou .
Ni sa sega ni dua na ka tani keitou vola yani vei kemuni , ia na ka ga e rawa ni ko ni wilika ka kila . Au nuitaka ni ko ni na kila vinaka sara ,
na ka ko ni sa kila tu oqo vakatikina ga , ni na rawa mo ni cibitaki keitou me vaka na neitou na cibitaki kemuni e na Siga e na lesu tale mai kina na Turaga ko Jisu .
E na noqu vakadinata sara na ka oqo , au a lokuca taumada kina me'u lako yani vei kemuni , me vakaruataki kina vei kemuni na veivakalougatataki .
Ni'u a nakita me'u sikovi kemuni tale ga e na noqu lako ki Masitonia , kei na noqu lesu tale mai kina ka mo ni na qai vukei au me'u lako sara yani ki Jutia .
Au a lomaloma rua li e na noqu vakotora na noqu i loku ? Se au a vakotora na noqu i loku me vaka e dua na tamata vakavuravura , sa rawarawa vua me kaya , “ Io , io ” ka “ Sega , sega ” e na duavata tiko ga na gauna ?
Me vaka ga na nona yalodina na Kalou sa sega kina ni “ Io ” , ka “ Sega ” , na neitou vosa vei kemuni .
Ni sa sega ni “ Io ” , se “ Sega ” ko Jisu Karisito na Luve ni Kalou o koya keitou sa vunautaka vei kemuni oi keitou ko Sailasa , Timoci vata kei au . Sa i koya na nona “ Io ” na Kalou ,
ki na nona veivosa ni yalayala kece ga . Sa i koya oqo e da sa kaya kina na Emeni e na vukuna me vakalagilagia na Kalou .
Ni sa i koya ga na Kalou sa vakataudeitaki keitou vata kei kemuni vei Karisito ka sa lesi keda .
Sa i koya tale ga na Kalou sa vakatakilakilataki keda me da nona , ka solia mai na Yalona ki na lomada me i vakadei ni veika kece e na solia vei keda .
Ia au sa kaciva na Kalou me noqu i vakadinadina , oya ni'u a lomani kemuni wale ga , au sega ni lako yani kina ki Korinica .
Ni kua ni nanuma ni keitou sa vialewa tiko ga yani na nomuni vakabauta , ka ni ko ni sa tudei tu e na nomuni vakabauta . Ia keitou via veivuke ga vei kemuni e na ka mo ni reki kina .
Au sa vakadeitaka oti e lomaqu me'u kakua tale ni cakava e dua na veisiko e veivakararawataki vei kemuni .
Ia kevaka au sa vakararawataki kemuni ko cei sa qai vo me vakamarautaki au ? Sa i ira ga na tamata au sa vakararawataka !
Sa i koya sara ga na ka oqo au a vola yani vei kemuni e liu me kakua ni vakararawataki na lomaqu ni'u sa kila vakaidina , ni kevaka au marau , ko ni na marau tale ga .
Au volavola yani vei kemuni e na rarawa levu kei na yaluma ni lomaqu , ka lako vakayauyau na wai ni mataqu . E sega ni ka mo ni rarawa kina , mo ni kila ga kina na levu ni noqu loloma vei kemuni .
Kevaka e dua na tamata e vakavuna na nona rarawa e dua tale na tamata , e sega ni vakararawataki au taudua ga , ia au sega ni via vakabibitaka sara , ni sa vakararawataki kemuni kece sara tale ga .
Na tamata sa vaka oqo sa ganita na i totogi mai vei ira na lewe vuqa .
Ia sa dodonu mo ni vosoti koya ka vakacegui koya , de na qai bikai e na rarawa bibi sara .
Sa i koya oqo au sa vakamasuti kemuni kina mo ni vakadeitaka na nomuni lomani koya .
Ni sa i koya sara ga oqo na vuna au volavola yani kina ; me'u vakatovolei kemuni ka me'u kila , ko ni sa dau talairawarawa e na ka kece ga se sega .
Ni ko ni sa vosota e dua na tamata , au na vosoti koya tale ga . Ni'u sa vosota e dua na tamata , au sa vosoti koya dina ; au vakayacora oqo e na vukumuni e na mata i Karisito .
E da sa kila na veivadi ca nei Setani , ia me da kua sara ni laivi koya me rawai keda .
Ni'u sa yaco yani ki tiroa me'u vunautaka na i Tukutuku Vinaka , au sa raica ni sa dolava tu vei au na sala na Turaga .
Ia sa sega ni nuiqawaqawa na yaloqu ni'u sa sega ni kunei Taito na wekaqu . Au sa mai tatau yani vei ira ka lako sara yani ki Masitonia .
Me da vakavinavinaka vua na Kalou o koya sa dau liutaki keda me da qaqa e na vuku i Karisito , ka sa vakateteya ki na veivanua kece ga e na neitou cakacaka na i rogorogo vinaka ni veikilai kaya .
Ni keitou sa vaka na ka boi vinaka sa vakama na Karisito vua na Kalou ka sa lako yani vei ira era sa vakabulai kei ira era sa sese tiko .
Vei ira era sa sese tiko , sa i boiboi ni bula me ra bula kina . Ia ko cei sa veiganiti kei na i lesilesi oqo ?
Keitou sa sega ni vakataki ira e so era sa dau vakatanitaka na vosa ni Kalou , ia keitou sa vosa me vaka na tamata yalodina sa talai mai vua na Kalou , keitou sa dau vosa e na yaca i Karisito e na mata ni Kalou .

Sa tekivu beka me keitou tukuni keitou vei kemuni ? Sa na yaga beka na i vola me tukuni keitou vei kemuni se na i vola mai vei kemuni ?
Sa i kemuni sara ga na neitou i vola keitou gadreva , na i vola e volai e na yalo i keitou , sa wiliki ka kilai mai vei ira na tamata kece ga .
Sa macala tu ni sa i kemuni ga e dua na i vola mai vei Karisito , sa soli vei keitou me keitou mai solia ; e sega ni volai e na wainivolavola e na pepa se ceuti e na dua na vatu , ia sa vola ga na Yalo ni Kalou bula e na yalo ni tamata .
Sa vaka tu oqo na neitou nuidei vua na Kalou e na vuku i Karisito .
E sega ni baleta ni tu vei keitou na kaukauwa me keitou kaya rawa kina ni sa vu vei keitou e dua na ka . Sa vu na neitou kaukauwa mai vua na Kalou ,
o koya sa solia vei keitou na kaukauwa me keitou i talatala ni veiyalayalati vou , e sega ni volai e na lawa , ia e na cakacaka ni Yalo Tabu . Ni sa kauta mai na mate na lawa , ia sa kauta mai na bula na Yalo Tabu .
Kevaka e vakaiserau na kena a soli mai na lawa sa ceuti tu e na vatu sa kauta mai na mate , ka sa sega kina ni rawa vei ira na Isireli me ra raica matua na mata i Mosese e na kena i serau sa rawa ni seyavu ,
e na qai vakaevei na levu ni serau ni ka e kauta mai na Yalo Tabu .
Kevaka sa vakaiserau na kena soli mai na ka e kauta mai na cudruvi sa na qai vakaevei na levu ni serau ni ka e kauta mai na veivakadonui .
Sa mani seyavu yani kina na i serau ni ka e liu , e na kena levu ni serau ni ka sa uasivi cake .
Ia kevaka e vakaiserau na ka sa rawa ni talai , sa na vakaevei na levu ni kena i serau na ka sa tudei .
Ia ni sa tu vei keitou na i nuinui oqo keitou sa yalodei kina .
Keitou sa sega ni vakataki Mosese , o koya sa ubia na matana e na i pulou me ra kakua kina ni raica na Isireli na seyavu kei na takali ni serau .
Ia sa vakaukauwataki na lomadra ; me yacova mai edaidai , ni ra wilika na veiyalayalati makawa , e sa kaukauwa tu ga na lomadra , ia sa kau tani rawa wale ga na kaukauwa ni lomadra e na vuku i Karisito .
E daidai , e na gauna kece e wiliki kina na Lawa i Mosese , e sa kaukauwa tu ga na lomadra .
Ia kevaka e dua na tamata e gole vua na Turaga , sa na kau tani sara na i pulou , me vaka e kaya na i Vola Tabu .
“ Na Turaga ” sa i koya ga na Yalo Tabu , na vanua e kune kina na Yalo ni Turaga sa kune kina na galala .
Ia ko i keda kece sa cereki na matada sa laurai vei keda na i serau ni Turaga , e da na vukici tiko me vakataki koya e na i serau sa serau cake tiko ga . Sa i koya oqo na cakacaka ni Turaga na Yalo Tabu .

Sa solia vei keitou na Kalou na i tavi oqo e na nona loloma levu , ia keitou sa sega ni datuvu kina .
Keitou sa biuta tani na veitovo ni butobuto ka vakamadua , keitou sa sega ni cakacaka vaka i lawaki se vakatanitaka na vosa ni Kalou . Ia na neitou tusanaka vakadodonu na ka dina , keitou sa vakaraitaki keitou yani kina vaka i keitou ki na nodra lewa e loma e na mata ni Kalou .
Kevaka e laurai ni vunitaki na neitou i tukutuku vinaka , sa vunitaki ga vei ira era sa rusa tiko .
Sa vakamatabokotaka na nodra vakasama na tamata tawa vakabauta na kalou ni vuravura oqo , me ra kakua kina ni raica na rarama ni Tukutuku Vinaka ni lagilagi i Karisito , o koya na i yaloyalo uasivi duadua ni Kalou .
Keitou sa sega ni vunautaki keitou ga ; keitou sa vunautaka ni sa Turaga ko Karisito , kei keitou na nomuni dauveiqaravi e na vuku i Karisito .
Ni sa i koya ga na Kalou e a kaya : “ Sa na cila mai na rarama mai na butobuto ” sa i koya tale ga na Kalou sa vakacilava mai na nona rarama ki na lomada , me kauta mai vei keda na rarama ni kena kilai na i serau ni Kalou e na mata i Karisito .
Ia ko i keitou sa tu vei keitou na i yau oqo , keitou sa vaka na kuro qele , me vakaraitaki kina ni sa nona na Kalou na kaukauwa levu , ka sega ni neitou .
Keitou sa dau vakacacani e na ka kece ga , ia keitou sega ni vakaleqai sara , keitou dau loma leqa , ia keitou sega ni vakaleqai sara .
Keitou vakararawataki ia keitou sega ga ni vakanadakui sara . Keitou sa dau mavoa sara vaka ca e na so na gauna , ia keitou sa sega ni vakarusai sara .
Keitou sa dau colata voli ga e na yago i keitou na mate i Jisu , me laurai tale ga kina na bula i Jisu e na yago i keitou .
Drna ga ni keitou bula fiko , keitou sa soli yani me vakamatei e na veigauna kece ga e na vuku i Karisito , me vakaraitaki kina na bula i Jisu e na yago i keitou sa na rawa ni vuca .
Sa cakacaka tiko e na neitou bula na mate , ia na bula sa cakacaka fiko vei kemuni .
Ia sa tu vei keitou na vakabauta . Me vaka sa volai , “ Au sa vakabauta , sa i koya gona au vosa krna . ” Sa tu tale ga vei keitou na vakabauta , sa i koya gona keitou vosa krna ;
ni keitou sa krla , ni ko koya e a vakaturi Karisito cake tale mai na mate e na vakaturi keitou cake tale ga kei Jisu , ka kauti keitou vata yani kei kemuni me da tu e matana .
Sa caka na veika kece oqo e na vukumuni ka na tete trko yani na loloma ni Kalou me yacovi rra e vuqa vakavuqa na tamata , me levu sara kina na vakavinavinaka me vakalagilagia na Kalou .
E na vuku ni ka oqo keitou sa sega ni datuvu kina . Kevaka sara mada ga e sa vuca mai na yago ga e sau , sa dauvakavoui na noda bula e loma e na veisiga yadua .
Na noda rarawa mamada oqo e na kauta mai vei keda e dua na lagilagi vakaitamera ka tawa mudu , sa levu cake mai na noda rarawa .
Ni da sega ni vakaraica tiko ga na ka e laurai , ia na ka ga sa sega ni laurai . Na ka sa laurai sa sega ni ka tudei , ia na veika sa sega ni laurai sa ka tudei ka tawa mudu .
Ia keitou sa kila , kevaka sa rusa na neitou vale vakavuravura , na yago i keitou sa dua na neitou vale mai vua na Kalou , na vale sa sega ni caka e na liga , sa vale sega ni rusa rawa mai lomalagi .
Ni keitou tiko e na vale oqo keitou sa vutugu ka gadreva me keitou vakayagataka na neitou vale mai lomalagi .
Ni keitou sa na vakaisulu kina sa na sega ni kune na neitou luvawale .
Ni keitou tiko e na vale vakavuravura oqo , keitou sa vutugu e na kena tarabi , oqo e sega ni vu mai na neitou cata na vale yago vakavuravura , ia keitou vinakata na kena vakalomalagi ; me tiloma kina na ka sa mate rawa , na bula .
Na kalou ga sa i koya sa vakarautaki keitou ki na ka oqo ka sa solia vei keitou na Yalona me kena i vakadinadina ni veika e na solia mai e muri .
Sa i koya oqo keitou sa yaloqaqa tiko ga kina , ni keitou kila ni gauna kece ga keitou vakaitikotiko tiko kina e na yago oqo , keitou sa yawa tiko mai na i tikotiko ni Turaga .
Ia keitou sa bula tiko ga e na vakabauta ka sega e na vuku ni neitou sa raica sara na ka .
Keitou sa doudou , ka vinakata eake me keitou sa tawase kei na yago oqo ka tiko vata kei na Turaga .
Keitou tiko e ke , se keitou tiko mai kea , sa neitou i naki me keitou vinaka vua na Turaga .
Ni da na rairai kece e na mata ni tikotiko ni veilewai i Karisito ; me na dui taura na tamata yadua na kena i sau , me vaka na ka sa cakava ki na yagona , se vinaka se ca .
Keitou sa kila tu , na cava na rerevaka na Kalou , sa i koya keitou sa vakamasuti ira kina na tamata . Ia sa kilai keitou vinaka sara tu na Kalou , ka'u nuitaka ni ko ni sa kilai keitou vinaka tale ga .
Keitou sa sega ni tukuni keitou tale yani vei kemuni , ia keitou solia ga yani vei kemuni mo ni lewa vaka i kemuni na ka mo ni sakitaki keitou kina . Me bau so kina na ka ko ni kaya vei ira era dau sakitaka ga na i rairai ni tamata e sau ka sega na yalo e loma .
Kevaka keitou sa lialia sa vaka kina e na vukuna ga na Kalou , ia kevaka sa sega ni lialia , sa vaka kina e na vukumuni .
Ni sa lewai keitou na loloma i Karisito ; keitou sa kila deivaki ni a sa mate oti e dua na tamata e na vuku ni tamata kece ga , sa i koya gona e da sa vakaivotavota kece kina na tamata e na nona mate .
Sa mate ko koya e na vuku ni tamata kece , me ra kua kina ni bula e na vukudra ga ko ira era bula , ia me ra bula ga e na vuku i koya e a mate ka vakaturi cake tale e na vukudra .
Ia me tekivu oqo ka lako yani , keitou sa na sega tale ni qai doka e dua na tamata e na vuku ni ka vakayago . E dina ga ni dua na gauna keitou dokai Karisito e na i tovo ni rai vakayago , ia oqo sa sega ni qai vaka kina .
O koya gona , kevaka sa tu vata kei Karisito e dua na tamata , sa na yaco me buli vou ko koya ; sa takali na veika makawa ; ka raica sa tekivu e dua na bula vou .
Sa ca kava na ka kece oqo na Kalou , o koya sa vukici keitou na nona meca me keitou wekana e na vuku i Karisito , ka solia vei keitou na i tavi me keitou kauti ira mai na kena vo ni tamata me ra mai wekana tale ga .
Na lewe ni neitou i tukutuku oya ni sa qisi ira kece tiko mai na tamata na Kalou me ra mai wekana e na vuku i Karisito . Sa sega ni qai maroroya tale tu na Kalou e dua na i tukutuku ni nodra i valavala ca , ka sa solia vei keitou na cakacaka ni kena vunautaki na i tukutuku ni veivinakati .
Ia keitou sa matataki Karisito , ka sa vakamamasu tiko na Kalou e na gusu i keitou . Keitou sa vakamasuti kemuni kina e na vuku i Karisito mo ni veivinakati kei na Kalou .
Sa sega na i valavala ca i Karisito . Ia sa qisi koya na Kalou me votai e na noda i valavala ka me da vakaivotavota kina e na nona vinaka na Kalou .

Ia , e na neitou cakacaka vata kei na Kalou , keitou sa vakamasuti kemuni kina mo ni kakua ni vakamaumautaka na loloma ni Kalou ko ni sa ciqoma ,
ni sa kaya na Kalou , “ E na gauna vinaka au a sa rogoci iko ; e na siga ni veivakabulai au a vukei iko . ” Raica , sa i koya oqo na gauna vinaka , ka sa i koya oqo na siga ni veivakabulai .
Keitou sega ni via vakatarabetaka e dua na tamata , me kakua kina ni kune e dua na cala e na neitou cakacaka .
Keitou sa vakaraitaka ni keitou sa i talatala ni Kalou e na veika kece sara keitou cakava . Oqori e na neitou vosota na leqa , na veika dredre kei na veika rarawa .
Keitou a kanakuita , biu ki na valeniveivesu , sota kei ira na i vavakoso era cudruvi keitou , keitou cakacaka vakaukauwa ka via kana .
Ia keitou sa vakaraitaki keitou ni keitou i talai ni Kalou e na neitou yalosavasava , e na kila ka , vosota vakadede kei na yalo loloma . Sa vu na veika oqo mai na Yalo Tabu , na loloma dina ,
na neitou vosa dina kei na kaukauwa ni Kalou . Sa neitou i yaragi na yalosavasava me keitou ravuravu kina , ka taqomaki keitou tale ga kina .
Keitou sa dokai ka beci , vakasewasewani ka vakacaucautaki . Keitou sa okati me dauveivakacalai , ia keitou sa dina tiko ga ,
keitou sa sega ni kauwaitaki , ia era sa kilai keitou na tamata . Sa nanumi ni vaka keitou sa mate , ia keitou sa bula tiko . Keitou sa totogitaki , ia keitou sa sega ni vakamatei sara .
Keitou sa vakararawataki , ia keitou sa dau marau tiko ga . Keitou sa dravudravua , ia keitou sa vakavutuniyautaki ira e lewe vuqa ; sa sega ni tu vei keitou e dua na ka , ia sa vaka sa tu vei keitou na ka kece ga .
Kemuni na kai Korinica , keitou sa vosa vakasavasava sara ga vei kemuni . Keitou sa dolava tale ga na yalo i keitou vei kemuni .
Keitou sa sega ni sogota na yalo i keitou vei kemum ; ia ko i kemuni ko ni sa sogota ga na yalomuni vei keitou .
Au sa vosa vei kemuni me vaka ko ni sa luvequ ; ni vakaraitaka vei keitou na mataqali loloma keitou sa vakayacora vei kemuni . Ni dolava vakalevu na yalomuni .
Ni kakua ni cakacaka vata kei ira na tawa vakabauta . A cava na ka e rau veitokani kina na dodonu kei na tawa dodonu ? E rau veitokani vakaevei na rarama kei na butobuto ?
E rau na veiyaloni vakaevei ko Karisito kei na tevoro se a cava e rau tauvata kina e dua na tamata vakabauta kei na dua e tawa vakabauta ?
A cava e rau tautauvata kina na Vale ni Kalou kei na veimatakau ? Ni sa i keda ga na vale tabu ni Kalou . Me vaka e kaya na Kalou : “ Au na tiko e na lomadra ka lako voli kina ; au na nodra Kalou ka ra na noqu tamata .
O koya gona mo ni qai lako tani mai na kedra maliwa na i valavala ea ni lako vakatikitiki mai vei ira , sa kaya na Turaga , kakua ni tara na ka tawasavasava ; au na qai ciqomi kemuni .
Au na qai yaco me'u tamamuni ko ni na qai luvequ tagane ka luvequ yalewa . Sa kaya na Turaga kaukauwa . ”
Kemuni na wekaqu , na veivosa ni yalayala oqo sa caka vei keda . Sa i koya oqo me da vakasavasavataki keda kina mai na dukadukali kece ni yago kei na yalo ka bula e na bula savasava sara e na noda rerevaka na Kalou .
Ni dolava na yalomuni vei keitou . Keitou a sa sega mada ni bau vakacala e dua na tamata ; keitou sega ni bau vakacacana e dua na tamata , se via rawata na neitou ka mai vua e dua na tamata .
Au sega ni tukuna na ka oqo me'u vakacacani kemuni kina ; me vaka au a kaya e liu , ko ni sa kauwaitaki tiko ga e na yalo i keitou me da mate vata ka bula vata .
Au sa nuidei e na vukumuni ; ka'u dau sakitaki kemuni vakalevu . Au sa vakasinaiti e na vakacegu kei na reki , veitalia ga na veika ni leqa kece ga keitou sota kaya .
E na neitou yaco sara mada ga yani ki Masitonia , e sega ni bau vakacegu na yago i keitou , ia keitou sa vakararawataki e na veiyasana kece ga . E sau na veivala , ia e loma na rere .
Ia na Kalou o koya sa dau vakaukauwataki ira na yalolailai sa vakacegui keitou e na yaco mai nei Taito ,
sega wale ga e na nona yaco mai , e na vuku tale ga ni veivakaukauwataki sa rawata mai vei kemuni . Sa mai tukuna na levu ni nomuni via raici au , na nomuni rarawataka na veika sa oti , nomuni yalodina kei na nomuni loloma vei au . Sa i koya oqo na ka sa vakamarautaki au .
Dina ga au sa vakararawataki kemuni e na i vola , au sega ni veivutuni kina ; dina ni'u a veivutunitaka ni'u raica ni a vakararawataki kemuni na i vola , ia e a lekaleka wale ga .
Ia oqo , au sa marau , sega me baleta na nomuni vakararawataki , e na vuku ga ni nomuni rarawa ka yaco kina na nomuni veivutuni . Ko ni sa vosota na nomuni rarawa me vaka e nakita na Kalou , ia keitou sa sega ni cakava e dua na ka mo ni vakacacani kina .
Na rarawa sa vaka na loma ni Kalou sa vakavuna na veivutuni sa yaco kina na vakabulai , sa sega ni veivutunitaki tale , ia na rarawa vakavuravura sa vakavuna na mate .
Ni raica mada na ka sa cakava na Kalou e na nomuni rarawa ; na nomuni yaco mo ni yalo gu kei na nomuni saga mo ni tawa cala . Sa kune vei kemuni na cudruvaka na ka dodonu , gadreva na veika vinaka ka vakarau tu mo ni totogitaki na tamata cala . Ko ni sa vakaraitaki kemuni ni ko ni sa tawa cala e na ka kece oqo .
E dina ni'u a volavola yani vei kemuni , au sega ni volavola yani e na vukuna sa kitaka na ka ca , ka sega e na vuku i koya sa vakacacani , ia me'u vakaraitaka ga kina vei kemuni e na mata ni Kalou na nomuni dau nanumi keitou .
Sa i koya oqo keitou sa vakayaloqaqataki kina . Ia me i kuri ni neitou vakayaloqaqataki , keitou sa marau vakalevu sara e na vuku ni marau nei Taito ni sa vakacegui na yalona e na vukumuni .
Kevaka au sa vakacaucautaki kemuni vua e na veika e so , e na sega ni'u madua kina . Ia me vaka ga ni dina na veika kece keitou a tukuna vei kemuni sa dina tale ga vaka kina na neitou vakacaucautaki kemuni vei Taito .
Sa tubu cake tiko ga na nona loloma vei kemuni na dau vakananuma na nomuni talairawarawa kece sara , kei na nomuni ciqomi koya e na rere kei na sautanini .
Au sa marau ni sa dei sara na yaloqu vei kemuni .
Keitou vinakata mo ni kila na veiwekani na loloma ni Kalou sa soli ki na veisoqosoqo lewe ni lotu mai Masitonia .
Era a vakatovolei sara vakaca e na ka rarawa era sota kaya , ia sa vuabale na nodra marau ; e dina ga ni ra dravudravua sara , ia sa ka levu na nodra loma soli .
Au sa vakadinadinataka ni ra sa dau soli me vaka na ka era rawata , era sa dau solia na ka e sivia na ka era rawata . E na nodra loma soli ,
era sa vakamasuti keitou ka cikevi keitou me ra vakaitavi tale ga e na ka ni veivukei vei ira na tamata ni Kalou mai Jutia .
Na ka oqo sa sivia na ka keitou namaka . Era sa soli ira taumada vua na Turaga , ka soli ira tale ga vei keitou me vaka na loma ni Kalou .
Keitou sa vakauqeti Taito kina , o koya sa tekivutaka na cakacaka oqo me vakuria tiko mo ni vakaotia kece sara kina na cakacaka loloma oqo .
Ko ni sa vutuniyau e na ka kece ga e tu vei kemuni ; e na vakabauta , e na vosa , e na kila ka , e na nomuni yalo gu , kei na nomuni loloma vei keitou . Keitou vinakata me levu tale ga na nomuni lomasoli e na cakacaka ni loloma oqo .
Au sega ni tukuna na ka oqo me vaka e i vakaro ; au vakaraitaka ga na nodra yalo gu e so me'u kunea kina na dina ni nomuni loloma .
Ni ko ni sa kila na loloma ni noda Turaga ko Jisu Karisito ; e dina ni a vutuniyau , ia sa yaco me dravudravua e na vukumuni , me yaco kina mo ni vutuniyau e na nona dravudravua .
Sa i koya oqo na noqu vakasama e na ka oqo : e vinaka cake vei kemuni mo ni vakaotia mada na ka ko ni a tekivutaka e na yabaki sa oti . Sa i kemuni na kena i matai , ia ko ni sega ni cakava wale ga , ko ni taleitaka sara ga mo ni cakava .
Au vinakata mo ni cakava tiko ka vakaotia sara . Ni yalo gu mo ni vakaotia me vaka ko ni a nakita ; me caka e na ka ga e tu vei kemuni .
Kevaka ko ni sa lomasoli mo ni soli ka , sa na ciqomi na ka e tu vei kemuni ko ni solia ; ka sega ni ka e sega ni tu vei kemuni .
Au sega ni via vakamamadataka vei ira e so ka me qai tarabi vei kemuni .
Me vakatautauvata ga ; na ka sa levu ka vuabale tu vei kemuni mo ni solia me nodra sa dravudravua e na gauna oqo ; ia me qai nomuni na ka sa levu ka vuabale tu vei ira ni ko ni sa dravudravua ka me veisosomitaki vinaka ga kina .
Me vaka sa volai e na i Vola Tabu , “ Na tamata sa kumuna vakalevu sa sega ni levu na nona , kei na tamata sa kumuna ga vakalailai sa sega ni lailai sara na nona . ”
Me ia na vakavinavinaka vua na Kalou , o koya sa vakatubura e na loma i Taito na yalo gu me dau nanumi kemuni .
Ni sa sega wale ga ni vakadonuya na neitou vakamamasu , sa taleitaka sara ga vaka i koya , ka nakita me lako yani vei kemuni .
Ia keitou sa talai koya yani vata kei koya na wekada era sa vakacaucautaka kece ga na veisoqosoqo lewe ni lotu e na nona vakateteya na i tukutuku vinaka .
E sega ni sa i koya wale ga ko ya , sa digitaki tale ga mai na veisoqosoqo lewe ni lotu me lako vata voli kei keitou e na neitou qarava voli na cakacaka loloma oqo , me lagilagi kina na noda Turaga ka vakaraitaki kina na neitou via veivuke .
Keitou sa qarauna me kua sara ni dua me vakalewai keitou e na neitou qarava voli na i solisoli vakailoloma oqo .
Sa neitou i naki me keitou cakava na ka dodonu ; sega wale ga e na mata ni Turaga , ia e na matadra sara tale ga na tamata .
Keitou sa tala tale ga yani na wekada oqori me lako vata yani kei rau . Keitou sa vakatovolei koya e na vuqa na gauna , ia keitou sa raica ni sa yalo gu e na veika e vuqa , ka sa yalo gu sara tiko vakalevu e na gauna oqo e na levu ni nona vakadinati kemuni .
Ia ko Taito sa noqu i tokani ka cakacaka vata kei au e na vukumuni ; ko i rau tale ga na wekada e rau sa lako kaya yani e rau sa matataka na veisoqosoqo lewe ni lotu me vakalagilagi kina na Karisito .
Ni vakaraitaka na dina ni nomuni loloma vei iratou me ra vakadinadinataka na veisoqosoqo lewe ni lotu ka kila ni dina na neitou sakitaki kemuni .
E sega ni yaga na noqu volavola yani vei kemuni me baleta na i loloma vei ira na tamata ni Kalou mai Jutia .
Au sa kila na nomuni taleitaka na via veivuke ; ka'u sa vakacaucautaki kemuni kina vei ira na kai Masitonia . Au sa tukuna vei ira ni a sa vakarau tu ko Akaia me veivuke mai na yabaki sa oti . A sa vakauqeta e lewe vuqa vei ira na nomuni yalo gu .
Au sa talai iratou yani kina na wekada , me vakadinadinataki kina na neitou vakacaucautaki kemuni e na ka oqo . Au vinakata mo ni vakarau sara tu ga me vaka na ka au a tukuna me baleti kemuni .
De ra na mani lako vata mai kei au e so na kai Masitonia , ka ra qai kunea ni ko ni sega tu ni vakarau , keitou na sega ni madua wale ga kina , ko ni na madua tale ga kina ni sa sivia tale na ka keitou nuitaka .
Sa i koya oqo au nanuma kina ni daumaka caka me'u kerei iratou na wekada me ratou liu yani vei kemuni ka vakarautaka na nomuni i loloma ko ni sa yalataka oti tu . Au vinakata me vakarau tu me vaka e ka ni loloma ka me kua e na vosa kudrukudru .
Ni nanuma sara toka oqo : O koya sa kaburaka vakalailai e na tamusuka vakalailai ; ia ko koya sa kaburaka vakalevu e na tamusuka vakalevu .
Na tamata yadua me dui solia sara ga na ka e vinakata na lomana , ka me kua e na voraki se ni sa vakaukauwataki . Ni sa dau vinakata na Kalou na tamata e solia ka e na yalomarau .
Sa rawa tale ga vua na Kalou me vakalevutaka vei kemuni na veika ni loloma kece ga , me bini tu ga kina vei kemuni na i yau kece ga , me levu cake tiko ga kina na ka ko ni solia ki na veicakacaka vinaka kece ga .
Me vaka sa volai e na i Vola Tabu , “ Sa veisoliyaka na tamata kila na Kalou na ka e tu vua vei ira na dravudravua . Sa sega ni mudu rawa na nona yalovinaka ”
Ia na Kalou ko koya sa dausolia na sore ni kau vei Ira na dau kabukaburaki , kei na madrai me laukana , e na solia , ka vakalevutaka na veika kece ga me tu vei kemuni , ka na vakalevutaka na vua ni nomuni cakacaka vinaka .
E na vakavutuniyautaki kemuni vakalevu sara ko koya mo ni loma soli kina e na veigauna kece ga , ka na lewe vuqa era na vakavinavinaka kina vua na Kalou e na vuku ni nomuni i loloma keitou kauta .
Ni sa sega wale ga ni qaravi na nodra dravudravua na tamata ni Kalou e na cakacaka oqo , sa tubu cake tale ga kina na levu ni vakavinavinaka vua na Kalou .
E na vuku ni vakadinadina ni nomuni cakacaka oqo , era lewe vuqa era na vakalagilagia kina na Kalou , e na talairawarawa ki na i tukutuku vinaka kei Karisito kei na nomuni lomasoli ni soli ka ni loloma vei ira kei Ira kece na tamata .
Era na masulaki kemuni e na nodra lomani kemuni , baleta na loloma tawa yalani ni Kalou sa tu vei kemuni .
Me ia na vakavinavinaka vua na Kalou e na vuku ni nona i solisoli e sega ni vakamacalataki rawa .
Au sa vakamamasu yani oqo vei kemuni e na yalomalua kei na yalomalumalumu i Karisito . Ko i au ko Paula o koya ko ni sa kaya , sa dau yalomalua ka yalomalumalumu ni tiko vata kei kemuni , ia sa dau doudou e na gauna sa tiko tani kina mai vei kemuni .
Au sa vakamasuti kemuni mo ni qarauna me'u kakua ni doudou vakasivia ni'u yaco yani vei kemuni , ni'u sa vakadinata ni sa rawa me'u doudou vei ira era kaya ni keitou sa cakacaka voli e na gagadre vakavuravura .
E dina ga keitou sa tiko ga e vuravura , ia keitou sa sega ni vala tiko e na dua na i valu vakavuravura .
Na i yaragi keitou vakayagataka e na vala e sega ni yaragi vakavuravura , ia na i yaragi kaukauwa ni Kalou sa vakarusa na veibasai ni valu .
Keitou sa vakarusa na veile lasu ka talaraka sobu na veibai cecere ni qaciqacia me voroka na kilai ni Kalou ka vagolea na veivakasama sa vesuki me talairawarawa vei Karisito .
Ia ni sa ka taucoko na nomuni talairawarawa , keitou sa totogitaka na talaidredre kece ga .
Ko ni sa raica wale ga na ka e sau . Ke dua sa vakadinata sara ni sa nei Karisito , me kila tale ga ko koya vaka i koya na ka oqo : ko i keitou tale ga keitou sa nei Karisito .
Ia au sega ni madua kevaka au sa dokadokai au vakalevu e na vuku ni neitou kaukauwa e solia vei keitou na Turaga , mo ni vakatataki cake kina ka sega ni vakarusai .
Au sega ni vinakata me rairai ni vaka au vakarerei kemuni e na noqu veivola veikemuni .
E so era na kaya , “ Sa rui bibi ka kaukauwa na veivola i Paula , ia ni sa mai tiko sara vei keda sa malumalumu , ka sa sega ni laulau na nona vosa . ”
Na tamata e vaka ko ya na nona vakasama me kila , ni ka keitou kaya e na i vola ni keitou yali e tautauvata ga kei na ka keitou kaya ni keitou tiko kei kemuni , sa i koya tale ga na ka keitou na cakava ni keitou yaco yani vei kemuni .
E sega ni keitou gadreva me keitou wiliki vata se vakatautauvatataki keitou vata kei ira era dau via tukuni ira vaka i ira . Na tamata era bulia ga na i vakatagedegede me ra vakarautaki rra kina , ka lewa ga vaka i ira na i vakarau me ra lewai kina , era sa tamata lialia .
Ia ko i keitou , keitou sa sega ni dokadokai keitou me sivia na neitou i yalayala , ia keitou sa cava ga e na i yalayala sa solia vei keitou na Kalou , sa wiliki tale ga kina na cakacaka e na kemuni maliwa .
Keitou sa sega ni sivia na neitou i yalayala ni keitou sa lako mai vei kemuni ; ni sa i keitou sa kauta taumada mai vei kemuni na i Tukutuku Vinaka kei Karisito .
Ia keitou sa sega ni dokadokataka na cakacaka era sa cakava e so tale e na taudaku ni neitou i yalayala . Ia keitou sa nuitaka ga ni sa tubu cake na nomuni vakabauta , ka vakalevutaka na neitou cakacaka e na kemuni maliwa .
Ka me keitou na qai la'ki vunautaka na i Tukutuku Vinaka ki na veivanua tani , keitou sa na sega ni qai la'ki dokadokataka na cakacaka sa caka e na nona vanua ni cakacaka e dua tani tale na tamata .
Ia me vaka sa volai e na i Vola Tabu : “ O koya sa vinakata me sakitaki koya , me sakitaki koya e na vuku ni Turaga ”
Ni sa sega ni vinakati ko koya sa tukuni koya vaka i koya , ia ko koya ga sa tukuni koya na Turaga .
Au kerea mo ni vosoti au me'u tei vosa tiko mada me vaka na lialia .
Au sa vuvutaki kemuni me vaka na vuvu vakalou . Au sa soli kemuni vei Karisito me vaka na watina savasava e dua na tagane .
Ia na ka au leqataka sa i koya na nona a vakacalai Ivi na gata e na nona qaseqase ; de na qai vakacalai tale ga na lomamuni mai na kena savasava kei na kena yalodina vei Karisito .
Ni ko ni sa vakadonuya mo ni ciqoma e na marau na lako mai nei koya sa vunautaka e dua tani tale na Jisu mai na kena keitou a vunautaka . Ko ni sa ciqoma tale ga e dua tani tale na i tukutuku vinaka mai na kena ko ni a sa ciqoma .
Au nanuma ni'u sega ni lailai sobu vei ira na i apositolo lasu oqori .
E dina beka ni'u sega so ni matai e na vosa , ia sa tu vei au na vuku . Keitou sa vakamatataka na ka oqo vei kemuni e na veigauna kece ga kei na veisala kece ga .
Au sega ni bau tukuna vei kemuni mo ni saumi au e na noqu vunautaka na i Tukutuku Vinaka vei kemuni . Au vakalolovirataki au mo ni torocake kina . E i valavala ca li ko ya ?
E na gauna au cakacaka tiko kina vei kemuni era colati au tiko na veivavakoso lewe ni lotu tale e so . E sega ni butako ko ya ?
Ia e na gauna au tiko kina kei kemuni au sega ni bau vakaoga e dua e na gauna au leqa kina , baleta ni ra sa kauta mai vei au na ka kece ga ko ira na wekada era lako mai Masitonia . Sa i koya gona au sa sega ni vakaoga e dua ; ka'u na sega tale ga kina ni vakaogai kemuni e na dua na ka .
Me vaka na dina i Karisito sa tu vei au , au na sega sara kina ni galu ni cibitaka na ka oqo e Kirisi taucoko .
E na vuku ni cava ? Ni'u sega beka ni lomani kemuni ? Sa kila na Kalou na noqu lomani kemuni .
Ia au na cakava tiko ga na ka au cakava tiko oqo , me'u tarovi ira kina na i apositolo tale e so me dua na yavu me ra vakalevulevui ira kina me ra kaya ni sa tautauvata na sala era cakacaka kina vata kei keitou .
Era sa i apositolo vakailasu ko ira era vakaoqo , era sa tamata dauveivakaisini ka lasutaka ni ra i apositolo i Karisito .
Sa sega ni ka veivakurabuitaki oqo . Ko Setani sara mada ga e rawa me vukici koya me vaka e dua na agilosi ni rarama .
Sa sega kina ni ka veivakurabuitaki ke ra vukici ira na nona dauveiqaravi me ra vaka na i talatala ni valavala dodonu . Ia e na gauna mai muri era na taura ga na i sau dodonu ni nodra i valavala .
Au sa baci kaya tale ; me kakua ni dua e nanuma ni'u lialia . Kevaka ko ni nanuma ni vaka kina , mo ni okata mada ga me'u sa lialia ka me'u bau dokadokai au kina vakalailai .
Ia na ka au tukuna tiko oqo , e sega ni ka e vinakata na Turaga me'u kaya , ia au dokadokai au me vaka na lialia .
E vuqa na tamata era boletaka na veika vakavuravura , ia sa vaka tale ga kina ko i au .
Ko ni sa vuku , ia ko ni sa vosoti ira tu na lialia e na marau .
Ko ni vosota ke dua e vakabobulataki kemuni , se vakadravudravuataki kemuni , se coriti kemuni , se beci kemuni , se sabica na balumuni .
Au kaya e na noqu madua , keitou rerevaka ni cakava na ka ko ya . Ia ke dua na tamata e via boletaka e dua na ka . Au sa baci vosa me vaka na lialia . Au na boletaka tale ga na ka vata ga ko ya .
Era sa Iperiu li ? Au sa Iperiu tale ga . Era sa luve i Isireli li ? Au sa luve i Isireli tale ga . Era sa kawa li nei Eparaama ? Au sa kawa tale ga nei Eparaama .
Era sa i talatala beka li nei Karisito ? Au vosa tiko me vaka e dua na lialia , ia au sa uasivi cake vei ira . Au cakacaka vakalevu cake , au biu vakalevu ki vale ni veivesu , au a kanakuita vaka vuqa sara , ka'u voleka ni mate e na vuqa sara na gauna .
Era a vakanakuitataki au vakalima na Jiu ka tau vaka ya tolusagavulukaciwa .
Era vakanakuitataki au vakatolu na kai Roma ka bau vakaviriki vakadua e na vatu . Au vosota vakatolu na kasa ni waqa , ka dua na siga ka dua na bogi na noqu ciri voli e na loma ni wasawasa .
E na vuqa na noqu i lakolako au vakaleqai e na kena waluvu na veiuciwai , au vakaleqai mai vei ira na daubutako , mai vei ira na Jiu kei ira na kai matanitu tani , vakaleqai e na so na koro , e na manumanu kila e so , leqa e wasawasa kei ira na i tokani vakailasu .
Au cakacaka ka sota kaya na veika dredre ; e vuqa na gauna au sega kina ni moce , ka vaka vuqa na noqu via kana , ka viagunu . E vaka vuqa na kena dau sega tu vei au na kakana ; vuqa na noqu sota kaya na liliwa kei na luvawale .
Me kua mada ni wiliki na veika ko ya ; e dua na ka sa bikai au e na veisiga sa i koya na noqu lomaleqataka na veisoqosoqo lewe ni lotu kece sara .
Ke dua sa malumalumu , au sa vakaivotavota tale ga e na nona malumalumu . Ia ni dua sa bale ki na ca , au sa sinai e na rarawa .
Ke dodonu me'u boletaka e dua na ka , au na boletaka na veika e vakaraitaka na noqu malumalumu .
Sa kila ni'u sa sega ni lasu na Kalou na tama ni noda Turaga ko Jisu me vakavinavinakataki na yaeana ka sega ni mudu .
Mai Tamasiko e a via vesuki au kina na kovana nei Arita na tui e yadrava tiko na koro ko Tamasiko .
Ia au a qai vakatukutukutaki sobu e na dua na sova mai na dua na qara ni bai ni koro ka dro tani yani mai vua .

Sa na dodonu me'u dokadokai au ; dina ga ni sega ni dua na ka e kauta mai . Ia au sa na vakayacora ga me'u tukuna kina na raivotu e so kei na i vakatakila e solia mai vei au na Turaga .
Au kila e dua na tamata lotu va-Karisito e a kau cake ki na i katolu ni lomalagi e na tinikava na yabaki sa oti . ( Au sega ni kila se a yaco dina na ka oqo se a raivotu ga , e kila taudua ga na Kalou . )
Au kila ni a kau cake na tamata koya ki Parataisi . ( Au sega tale ga ni kila se a yaco dina na ka ko ya se a raivotu ga . Sa kila taudua ga na Kalou . )
E a rogoca mai kea na veika e sega ni rawa ni tukuna e na vosa , na veika e sega ni rawa ni vosataka na tamata .
Na tamata koya sa i koya au vakalevulevuya , ia au sega ni dokadokai au kina vakavo wale ga na veika e vakaraitaka na noqu malumalumu .
Kevaka au dokadokai au e sega beka ni baleta ni'u lialia , ia e baleta ga ni'u via tukuna na ka dina . Ia au na sega ni boletaki au baleta ni'u sega ni vinakata me dua e nanuma ni'u vinaka cake mai vua , ka me raica ga na veika au sa cakava ka rogoca na ka au a kaya .
Ia me tarovi au me'u kakua kina ni vakacerecerei au e na vuku ni veika lagilagi e vuqa au a raica , e a qai soli vei au e dua na mate mosi ka vaka me i talai i Setani me vakararawataki au , ka me tarovi au tiko me'u kakua ni dokadokai au .
Au masulaka vakatolu na ka oqo vua na Turaga , me kau tani vei au .
Ia sa qai kaya vei au na Turaga , “ Sa rauti iko na noqu loloma ; ni sa dau yaco me ka taucoko na noqu kaukauwa e na vanua e tu kina na malumalumu ” Sa i koya oqo au na dau boletaka kina e na marau noqu malumalumu me tiko ga kina vei au na kaukauwa i Karisito .
Sa i koya oqo au marautaka kina na malumalumu , na veivakasewasewani , na veika dredre , na veivakararawataki kei na veika dredre e na vuku i Karisito ; ka ni gauna au malumalumu kina au sa na qai kaukauwa .
Au a yaco me'u vaka na lialia ! Ia sa i kemuni ga ko ni vakavuna . Na kena dodonu mo ni tukuni au vakavinaka , ni'u sega ni lolovira mai vei ira na i apositolo lasu ko ya , ia dina ga ni'u sega ni dua na ka .
Na i vakatakilakila ni apositolo dina au sa vakayacora e na yalovosota e na kemuni maliwa , e na cakacaka mana kei na veika veivakurabuitaki e so .
A cava na ka ko ni sa lolovira kina mai vei ira na veivavakoso lotu tale e so , ka vaka vo wale ga na noqu sega ni vakaogai kemuni e na dua na ka ? Ni vosoti au e na noqu cala !
Sa i koya oqo na i katolu ni gauna me'u vakarau lako yani kina vei kemuni , ka'u na sega tale ga ni via vakaogai kemuni . Au sega ni vinakata na nomuni lavo , ia au vinakati kemuni ga . E sega ni dodonu me ra maroroi ka na gone me baleti ira nodra i tubutubu , ia e dodonu ga me ra mamaroroi na i tubutubu me baleti ira na luvedra .
Au taleitaka me'u vakayagataka na veika e tu vei au , ka vakayagataki au tale ga e na vukumuni . Ko ni na lomani au beka vakalailai ke'u lomani kemuni vakalevu ?
Ko ni na vakadinadinataka ni'u sega ni vakaogai kemuni . Ia e so vei kemuni e kaya ni'u veidabui ka coriti kemuni e na veika lasu .
Au qara li na ka e baleti au mai vei kemuni vei ira au talai ira yani vei kemuni .
Au vakamasuti Taito me lako yani ka tala vata kaya yani e dua na wekada . Sa la'ki qara beka vei kemuni ko Taito na ka e baleti koya ? Sa sega beka ni tauvata na yalo i keirau ? Sa sega beka ni tauvata na sala keirau muria ?
Ko ni sa rairai nanuma beka ni keitou tovolea voli ga e na veigauna kece oqo me keitou taqomaki keitou . E sega ni vaka kina . Keitou sa vosa voli e na mata ni Kalou me vaka e vinakata na Karisito . Na veika kece sara tale ga keitou cakava vei kemuni na veiwekani keitou cakava me vukei kemuni .
Au ririko de'u na yaco yani ki keri au qai kunea ni ko ni sega ni vaka na ka au nanuma ka ko ni na kunei au ni'u sega ni vaka na ka ko ni nanuma . De au na raica beka na veivala , na vuvu , na yalokatakata , na nanumi koya vaka i koya , na veivakasewasewani , vosa veivakacacataki , na viavialevu , kei na kena sega ni tu vakavinaka na veika e so .
Au ririko de vakamalumalumutaki au na Kalou e matamuni e na gauna au na lako tale yani kina vei kemuni ka'u na qai tagicaki ira na lewe vuqa era sa bale oti ki na ca ka sega ni veivutunitaka na veika dukadukali kei na dauyalewa kei na gagadre ca era cakava tiko .
Oqo na i katolu ni noqu lako yani me'u sikovi kemuni . Me vaka e kaya na i Vola Tabu , “ Na veibeitaki kece me vakadinadinataki mai vei rau e lewe rua se lewe tolu na i vakadinadina . ”
Au vinakata me'u tukuna vei kemuni ko ni sa cala oti e na noqu tiko mai keri e liu e na i karua ni noqu sikovi kemuni , ka'u tukuna tale ga oqo ni'u sa tiko tani : E na gauna au na lako tale yani kina vei kemuni e na sega tale ni dua me na drotaka na i totogi .
Ko ni sa via raica e dua na i vakadinadina kece ni sa i Karisito sa vosa tiko e na gusuqu . Sa sega ni malumalumu na i tovo i Karisito vei kemuni , ka sa vakaraitaka na nona kaukauwa e na kemuni maliwa .
Dina ga ni a mate mai na kauveilatai ko koya e na malumalumu ia sa bula tiko e na kaukauwa ni Kalou . Ko i keitou tale ga keitou sa vakaivotavota e na nona malumalumu , ia keitou sa bula vata kaya e na kaukauwa ni Kalou me keitou cakacaka kina vei kemuni .
Ni dikevi kemuni mada se ko ni sa vakabauta se sega . Ko ni bau vakila tiko li ni sa tiko vei kemuni ko Jisu ? Ke sega ko ni sa na rawai ga .
Au nuitaka ni ko ni na kila ni keitou sega ni vakadrukai .
Keitou sa masulaka vua na Kalou mo ni kakua ni cala , sega ni baleta me laurai kina na neitou gumatua , ia mo ni cakava kina na ka dodonu , veitalia ga ni vaka keitou rairai vakadrukai .
Ni keitou sa sega ni rawa ni cakava e dua na ka me veisaqasaqa kei na dina ni Kalou , ia me keitou totaka ga na ka dina .
Keitou marau ni keitou malumalumu ka ko ni sa kaukauwa , ia keitou masulaka mo ni yaco mo ni vinaka sara .
Na vuna au vola yani kina na ka oqo ni'u sa tiko tani me'u na kakua kina ni taurivaka vakasivia ni'u yaco yani na kaukauwa e solia vei au na Turaga me'u veivakatataki cake kina ka sega ni veivakarusai .
Me'u tinia kemuni na veiwekani ni sa moce mada . Ni vakavinavinakataka na nomuni lakolako , ni muria na noqu vosa , ni lomavata vaka i kemuni ka bula voli e na yalo vakacegu . Me na tiko vata kei kemuni na Kalou ni loloma kei na vakacegu .
Ni veivakabulataki e na veireguci savasava . Era sa loloma kece tu yani vei kemuni na tamata ni Kalou .
Me tiko vata kei kemuni kece ga na loloma soliwale ni noda Turaga ko Jisu Karisito kei na loloma ni Kalou vata kei na veitokani ni Yalo Tabu .


Oqo na i vola i Paula na i apositolo ; na i lesilesi oqo e a sega ni vu mai vei ira na tamata , se me a dewa mai vakatamata , ia sa i lesilesi sara ga mai vei Jisu Karisito kei na Kalou ko Tamada , o koya ka a vakaturi Jisu caketale mai na mate .
Era sa duavata kei au na i vavakoso eke e na vakanuinui vinaka vei kemuni na veisoqosoqo lewenilotu mai Kalatia .
Me nomuni na loloma kei na vakacegu mai vua na Kalou ko Tamada , kei na noda Turaga ko Jisu Karisito .
Ko Jisu Karisito a soli koya e na vuku ni noda i valavala ca , me vakabulai keda kina mai na i taba gauna ca oqo , me vaka na loma ni Kalou ko Tamada .
Me ia tiko ga vua na Kalou na veivakalagilagi ka sega ni mudu . Emeni .
Au sa kurabui sara ni sega so ni dede ko ni sa biuti koya tale e a kacivi kemuni e na loloma i Karisito , ka vuki ki na dua tani na i tukutuku vinaka .
E sega ni baleta ni sa dua tale tiko na i tukutuku vinaka , e so ga na tamata era vakacacani kemuni tiko ka vakatanitaka na i tukutuku vinaka kei Karisito .
Ia se ko i keitou , se dua na agilosi mai lomalagi , e vunautaka vei kemuni e dua na i tukutuku vinaka ka duatani mai na kena keitou a vunautaka vei kemuni , me yaco vua na cudru ni Kalou .
Me vaka keitou sa kaya oti e liu , me'u kaya tale , kevaka e dua e vunautaka vei kemuni e dua na i tukutuku vinaka ka duatani mai na kena ko ni a sa vakabauta taumada , me yaco vua na cudru ni Kalou .
Au saga tiko li oqo me'u vakayalovinakataki ira na tamata , se me'u vakayalovinakataka na Kalou ? Se'u saga tiko li me ra vinakati au na tamata ? Kevaka e ka ga me ra vinakati au kina na tamata , au sa qai sega ni talai i Karisito .
Me'u vakaraitaka vei kemuni na veiwekani , ni sa sega ni ka vakatamatana i tukutuku vinaka ka'u a vunautaka .
Ni'u sa sega ni kauta mai vua e dua na tamata , se me'u a vakavulici kina , ia sa i Karisito ga a sa vakaraitaka vei au .
Ko ni sa rogoca na noqu i valavala e liu e na Lotu vaka-Jiu , na noqu a vakacacana vakalevu sara na i soqosoqo lewenilotu ni Kalou , ka saga me'u vaqeyavutaka
Au a uasivi cake sara e na Lotu vaka-Jiu mai vei ira e lewe vuqa na kai noqu keimami i taba vata , ka yalodina sara ki na nodra i vakavuvuli na noqu qase .
Ia e na loloma levu ni Kalou sa lesi au tu ko koya ni'u a se bera ni sucu me'u qaravi koya .
Ia ni vinakata ko koya me vakatakila na Luvena vei au , me'u vunautaki koya ki vei ira na kai matanitu tani , au sega ni la'ki taro i vakasala vua e dua na tamata ,
se'u lako cake ki Jerusalemi vei iratou ka i apositolo taumada vei au . Ia au a lako sara ki Arapea , ka'u qai lesu tale ki Tamasiko .
Ni sa oti e tolu na yabaki , au a qai lako cake ki Jerusalemi me'u sikovi Pita , ka'u a tiko vata kaya voli e na rua na macawa .
Au a sega ni raica e dua tale vei iratou na i apositolo , ko Jemesa ga na tacina na Turaga .
Au yalataka e na mata ni Kalou ni sa ka dina na veika au sa vola yani oqo vei kemuni .
Ni oti ko ya au a qai lako ki na veiyasana mai Siria kei Silisia .
E na gauna kece oqo era sa sega tiko ga ni bau raici au ko ira na lewe ni veisoqosoqo lewenilotu vakarisito mai Jutia .
Ia era sa rogoca tu ga ni kainaki , “ O koya ka a vakacacani keda e liu , sa vunautaka voli edaidai na vakabauta ka a tovolea taumada me vaqeyavutaka . ”
A ra sa vakalagilagia kina na Kalou e na vukuqu .
Ni sa oti e tinikava na yabaki , keirau sa qai lako cake tale ki Panapasa kiJerusalemi , ka keirau kauti Taito tale ga .
A vu ni noqu lako cake ga e dua na raivotu au raica . Au sa vakamacalataka kina vei ira na i liuliu e na dua na tikina vuni na i tukutuku vinaka au sa vunautaka tiko vei ira na veimatanitu tani , de na qai maumau wale na noqu cakacaka e na gauna sa oti , se e na gauna oqo .
Ko Taito mada ga o koya keirau lako vata voli , e dina ga ni kai Kirisi , ia a sega ga ni vakasaurarataki me cilivi ,
me vaka era a saga e so me caka vua . Ko ira oqo era curu mai vaka na yamata me ra mai raica na galala sa soli vei keda e na noda sa tu vata kei Karisito Jisu , ni ra via vakabobulataki keda tiko ga .
Ia keitou a sega ni bau vakamalumalumu kina e na dua na tiki ni gauna , me tu dei tiko ga kina na dina ni tukutuku vinaka vei kemuni .
Ia ko iratou na i liuliu lelevu e na lotu , eratou sega ni raica ni dua na ka e cala e na noqu i vakavuvuli , ka sega ni vakuria tale kina e na dua na ka . Na nodratou i liuliu lelevu au sega ni kila , ka ni da sa tauvata kece ga na tamata e na mata ni Kalou .
Ia eratou sa raica ga ni sa lesi au na Kalou me'u vunautaka na i tukutuku vinaka vei ira na sega ni cili , me vaka sa lesi Pita vei ira na cili .
Ni Kalou ga ka a cakacaka e na loma i Pita me i apositolo vei ira na cili , e a cakacaka tale ga e lomaqu me'u i apositolo vei ira na veimatanitu tani .
Io ni ratou sa kila ko Jemesa , Pita kei Joni , ko iratou eratou sa kilai voli me ratou i liuliu ni sa solia vei au na Kalou na i tavi oqo , eratou sa mai lululu kina vei keirau kei Panapasa . Keitou sa mani vakadonuya vata me keirau lako vei ira na kai matanitu tani , ka me ratou lako vei ira na Jiu .
Na ka ga eratou kerea sa i koya me keirau qai dau nanumi ira na dravudravua , ka sa i koya sara tale ga koya na ka au gadreva me'u cakava .
Ia ni sa lako mai ki Anitioki ko Pita , au a saqati koya sara ga e matadra na lewe vuqa , ka ni sa cala dina ga ko koya .
Ni sa bera ni ratou yaco mai e so mai vei Jemesa , a sa dau kana vata ko koya kei ira na kai veimatanitu tani . Ia ni ratou sa yaco mai , sa vakatikitiki ka tawasei koya tani mai , ni sa rerevaki ira era kaya ni dodonu me ra cilivi na tamata me ra qai okati me ra lotu vakarisito .
Era a muri koya na vo ni Jiu vakabauta e na veivakaisini ko ya , ka sa rawai tale ga ko Panapasa e na nodra i valavala .
Ia ni'u sa raica ni ra sa sega ni lako vakadodonu me vaka na dina ni tukutuku vinaka , au a qai kaya vei Pita e na matadra kece ga , “ Ko iko e dua na Jiu , ia kevaka ko sa bula voli me vaka e dua na kai matanitu tani ka sega ni vakataki ira na Jiu , a cava ga ko vakasaurarataki ira kina na kai veimatanitu tani me ra bula me vakataki ira na Jiu ? ”
Ia oi keimami ka sucu ga mai me Jiu , ka sega ni kai matanitu tani i valavala ca ,
keimami sa kila ni sa sega ni vakadonui na tamata e na vuku ni veivalavala e vakaroti e na Lawa i Mosese e na vuku ga ni vakabauti Jisu Karisito . Keimami tale ga keimami sa vakabauti Jisu Karisito , me keimami vakadonui kina mai vua na Kalou e na vuku ni vakabauti Karisito , ka sega ga e na vuku ni veivalavala e vakaroti e na Lawa , ka ni na sega ni vakadonui e dua na tamata e na nona muria na veivalavala e vakaroti e na Lawa .
Ia kevaka , e da vakasaqara me da vakadonui e na vuku i Karisito , eda qai mani kunei tale ga ni da tamata i valavala ca , sa baleta li ko ya ni sa dauveivakayarayarataki ki na i valavala ca na Karisito ? E sega sara ni vaka kina .
Kevaka au sa baci tara cake tale na i vakavuvuli ga au a sa talaraka oti , au sa qai vakadinadinataka ga kina ni'u sa tamata talaidredre ki na Lawa .
Sa i koya na Lawa au sa mate kina , ka sa mudu na noqu vauci e na Lawa , me'u sa bula kina vua na Kalou . Au sa vakoti vata kei Karisito ki na kauveilatai ,
ka sa sega ni ko i au ka'u sa bula tiko oqo , ko Karisito ga sa bula tiko vei au . Ia na bula au sa bula tu kina oqo sa bula ni vakabauta , na vakabauti koya na Luve ni Kalou , o koya ka a lomani au ka solia na nona bula e na vukuqu .
Au sa sega kina ni vakawaletaka na loloma ni Kalou ; kevaka eda vakadonui mai vua na Kalou e na vuku ni Lawa sa qai sega ni yaga na mate i Karisito .
Kemuni na kai Kalatia sesewa ! O cei sa vakasesei kemuni ? E a sa vakamacalataki vakamatata sara e matamuni na vakoti nei Jisu Karisito ki na kauveilatai .
Ia oqo wale ga na ka au via taroga vei kemuni . E a soli vei kemuni na Yalo Tabu ni ko ni a vakayacora na Lawa se ni ko ni a rogoca ka vakabauta na i tukutuku vinaka ?
Na cava ko ni sa rui yalowai kina ? Ko ni a sa tekivu e na Yalo Tabu , a cava ko ni sa la'ki tini tale kina oqo e na nomuni kaukauwa ga vakayago ?
Sa sega beka na kena yaga na veika e vuqa ko ni a sa sota kaya oti ? Sega ni rawa ni na sega na kena yaga !
Sa solia li na Yalo Tabu vei kemuni na Kalou ka dau caka mana e na kemuni maliwa ni ko ni a vakayacora na Lawa se ni ko ni a rogoca na i tukutuku vinaka ka vakabauta ?
E vaka oqo na ka e kaya na i Vola Tabu me baleti Eparaama : “ Sa vakabauta na Kalou ko Eparaama ka sa okata kina vua na Kalou me i valavala dodonu . ”
Mo ni qai kila gona kina ni sa i ira ga era vakabauta era kawa i Eparaama .
Ni sa raica rawa mai liu sara na i Vola Tabu ni na vakadonui ira na veimatanitu tani na Kalou e na vakabauta , sa vunautaka taumada kina na i Tukutuku Vinaka vei Eparaama , ka kaya vua “ E na vakalougatataki na veimatanitu kece ga e na vukumu ”
Sa vakabauta na Kalou ko Eparaama ko sa vakalougatataki kina ; era na vakalougatataki vaka kina ko ira era sa vakabauta .
Ni ko ira kece ka vakararavi tiko e na vakayacori ni Lawa era na cudruvi ni sa volai tu e na i Vola Tabu , “ Era na cudruvi mai vua na Kalou ko ira yadua era sega ni dau muria na veika kece sara e volai tu e na i vola ni Lawa me ra cakava ”
Sa qai macala sara kina ni sa sega ni vakadonui e na vuku ni Lawa e dua na tamata e na mata ni Kalou ; ni sa volai tu , “ E na bula na tamata dodonu e na vuku ni vakabauta . ”
Ni sa sega ni vakayavutaki na Lawa mai na vakabauta , ia sa kaya na i Vola Tabu , “ O koya ga sa dau vakayacora na veika kece e vakarota na Lawa e na bula voli kina ”
Ia sa sereki keda tale ko Karisito mai na cudruvi sa vakavuna na Lawa e na kena tau vua na cudru e dodonu me tau vei keda ni sa volai tu , “ Sa tau na cudru ni Kalou vei koya yadua sa rube e na kau . ”
Sa cakava na Karisito na ka oqo me sobuti ira tale ga kina na veimatanitu tani na veivakalougatataki e a yalataki vei Eparaama e na vuku i Karisito Jisu me soli kina vei keda na Yalo a yalataka na Kalou e na vuku ni vakabauta .
Oi kemuni na wekaqu , me'u tukuna e dua na kena i vakatautauvata . Sa sega tale ni dua e na bokoca se vakaikuritaka e dua na veiyalayalati ke rau sa vakadeitaka ka tabaka na yacadrau ko i rau na veiyalayalati .
Era a tau na vosa ni yalayala vei Eparaama kei na dua na nona kawa . A sega ni kainaki e na i Vola Tabu , “ Vei ira tale ga na nomu kawa ” me vaka era lewe vuqa . Ia sa kainaki ga “ kei na nomu kawa ” ka kena i balebale ni dua ga na tamata ka sa i koya na Karisito .
Sa i koya oqo na ka au kaya tiko . A cakava na Kalou e dua na veiyalayalati ka yalataka ni na vakayacora . Na Lawa e a qai soli e muri ni oti e va na drau tolusagavulu na yabaki , e sega ni bokoci kina na veiyalayalati se na vosa ni yalayala ni Kalou .
Kevaka e vakatau na ka e solia mai na Kalou ki na Lawa ia sa qai sega ni vakatau ki na vosa ni yalayala . Ia a solia na i votavota vei Eparaama na Kalou e na vuku ni yalayala .
Ia sa qai cava beka ni naki ni Lawa ? Io , a soli mai me dau vakaraitaka na ka e cala me yacova ni sa qai lako mai ko koya na kawa i Aparaama ka a baleti koya na yalayala . E na gauna e soli kina na Lawa vei ira na Jiu , e a dewa mai vei ira na agilosi ki vua ga e dua na tamata o koya na kena mata a qai solia vei ira na tamata .
Ia ni a solia mai na vosa ni yalayala na Kalou , vei Eparaama , e a solia taudua ga na Kalou ka sega ni bau dua na kena mata me vakaitavi kina .
Erau sa veisaqasaqa beka kina na Lawa kei na vosa ni yalayala ni Kalou ? E sega ni vaka kina . Kevaka e a sa soli e dua na Lawa e rawa kina na bula , ke sa rawa dina na veivakadonui e na vuku ni Lawa .
Ia sa kaya na i Vola Tabu ni sa vakamalumalumutaki tu na vuravura taucoko ki na kaukauwa ni valavala ca , me na soli kina na ka sa yalataki e na vuku ni vakabauti Jisu ki vei ira era vakabauta .
Ia ni a sa bera ni yaco mai na vakabauta , eda sa tiko kece e na ruku ni lewa ni Lawa , eda a bobula kece tu kina me yacova ni sa vakatakilai mai na vakabauta .
Sa mai keda i vakatawa tiko kina na Lawa me yacova na lako mai nei Karisito , me da vakadonui kina e na vuku ni vakabauta .
Ia oqo ni sa yaco mai na gauna ni vakabauta eda sa sega tale ni tiko voli e na ruku ni lewa ni Lawa .
E na vuku ni vakabauta ko ni sa yaco kece kina mo ni luve ni Kalou e na nomuni tu vata kei Karisito .
Ko ni sa papitaisotaki mo ni duavata kei Karisito ka ko ni sa vakaisulutaki kemuni e na bula i Karisito .
Sa sega kina na kedra duidui na Jiu mai vei ira na kai Kirisi ka sega na kedra duidui na bobula mai vei ira na tamata galala , ka sa sega na kedra duidui na tagane mai vei ira na yalewa ; ni ko ni sa duabau ga e na vuku i Karisito Jisu .
Ia kevaka ko ni sa nei Karisito , ko ni na qai kawa i Eparaama , ka ko ni na vakaivotavota e na ka sa yalataka na Kalou .

Ia me'u kuria , na gone e na taukena na i yau nei tamana e na tauvata ga kei na dua na bobula e na gauna e se gone lailai kina , dina ga ni nona na i yau kece ga i tamana .
Ia e na tiko vakarorogo ga ko koya vei ira na dauveisusugi kei ira na qase me yacova na gauna sa lokuca tu ko tamana .
E vaka kina ko i keda , ni da a sa gone eda a bobula tu ki na veivakavuvuli makawa ni vuravura me baleta na Kalou .
Ia ni sa yaco mai na kena gauna , sa qai tala mai na luvena na Kalou . A sucu mai vua e dua na yalewa ka mai bula voli e na ruku ni lewa ni Lawa vaka Jiu
me mai sereki ira kina era tiko e na ruku ni lewa ni Lawa , me da yaco rawa kina me da luve ni Kalou .
Ni ko ni sa luvena , sa tala mai kina na Kalou na Yalo ni Luvena ki na lomada , o koya sa dau kaci , " Apa , Tamaqu . ”
Ia oqo ko ni sa sega tale kina ni bobula , ko ni sa luvena sara ga . E na solia na Kalou na ka kece ga e tu vua vei ira na luvena .
E liu ni ko ni a sega ni kila na Kalou , ko ni a nodra bobula tu na veika era sega ni kalou .
Ia edaidai ni ko ni sa qai kila na Kalou dina se me'u kaya , edaidai ni sa qai kilai kemuni na Kalou , ko ni sa qai lesu tale vakacava ki na kalou makawa era malumalumu ka tawa yaga ? Na cava ko ni via bobula tale kina ki na veika oqo ?
Ko ni sa vakatatabutaka na siga e so , kei na vula e so , kei na gauna e so kei na yabaki e so .
Au sa lomaleqataki kemuni , de na qai maumau wale na noqu cakacaka vei kemuni .
Oi kemuni na wekaqu , au sa vakamasuti kemuni , mo ni vakataki au , ka ni'u sa vakataki kemuni tale ga ko i au . Ko ni a sega ni bau caka ca vei au ;
ko ni kila ni a vu mai na dua na noqu tauvimate na i matai ni noqu la'ki vunautaka yani na i tukutuku vinaka vei kemuni .
Ia ko ni a sega sara ni beci au se vakasisilataki au kina , dina ga ni a vakatovolei kemuni na i tutu ni yagoqu oqori . Ia ko ni a ciqomi au ga me vaka au agilosi ni Kalou , me vaka sa i au ko Karisito Jisu .
Sa evei na nomuni veirekitaki ko ya ? Ko ni rui qaravi au vinaka . Kevaka au kerea na matamuni ke ko ni a leuta ka solia vei au .
Ia na cava sa yacovi kemuni oqo ? Au sa qai nomuni meca beka ni'u sa vosataka na ka dina vei kemuni ?
Era sa vakaraitaka na tamata oqori na nodra taleitaki kemuni vakalevu , ia e sega e na i naki vinaka ; era via vagolei kemuni tani ga vei au ka mo ni vinakati ira vakalevu kina .
E ka vinaka ke ra dau galeleti kemuni vagumatua tiko ga e na i naki vinaka , ka sega ga e na gauna au sa tiko vata kina kei kemuni .
Kemuni na luvequ lalai , au sa vaka e dua na tina e vakasucu . E yacovi au na mataqali vutu vaka koya e na vukumuni me yacova ni sa buli oti na i tovo i Karisito e na nomuni bula .
Au sa gadreva sara ga me'u tiko vata kei kemuni oqo , me bau veisau kina na noqu i tovo ni vosa vei kemuni . Ni'u sa rui lomaleqataki kemuni .
Ni tukuna mada vei au , ko i kemuni ka via tiko ga e na ruku ni lewa ni Lawa , ko ni sa sega beka ni rogoca na ka e kaya na Lawa ?
Ni sa volai tu e na i Vola Tabu ni a rua na luve i Eparaama tagane , e dua mai vua e dua na yalewa bobula ka dua mai vua e dua na yalewa galala .
E a sucu me vaka na kena i vakarau vakatamata ko koya na luve ni yalewa bobula , ia ko koya na luve ni yalewa galala e a sucu me vakayacori kina na vosa ni yalayala ni Kalou .
Ia oqo na i balebale ni vakatauvata oqo sa rua na veiyalayalati ka sa i rau na yalewa e rua oqo . E dua mai na Ulunivanua ko Saineai ka vakasucumi ira na gone me ra bobula , oqori ko Eka .
Ia ko Eka sa vakatautauvatataki kei na Ulunivanua ko Saineai mai Arapea . Sa i dusidusi ko koya kei Jerusalemi edaidai , ni sa tiko vakabobula kei ira kece na lewena .
Ia sa galala ko Jerusalemi vakalomalagi mai cake , sa i koya na tinada .
Ni sa volai tu e na i Vola Tabu , “ Mo reki ko iko na yava ka sega ni vakaluveni ! Mo kaila ka qolou e na marau ko iko ko sega ni taratara ! Ni ra na lewe vuqa cake na luvena na yalewa sa biuti koya ko watina , mai vei koya ka tiko ga kei na watina . ”
Oi keda , kemuni na wekaqu , eda sa vakataki Aisake ni da sa gone ni yalayala .
Ia me vaka a caka e na gauna ko ya , sa caka tale ga edaidai , sa vakacacani koya ka a sucu e na vuku ni Yalo Tabu ko koya ka a sucu me vaka na i vakarau ni sucu vakatamata .
Ia na cava li a kaya na i Vola Tabu ? “ Vakasava tani na yalewa bobula kei na luvena , ni rau na sega ni taukei vata e muri ko koya na luve ni yalewa bobula , kei na luve ni yalewa galala ”
Sa vaka kina , oi kemuni na wekaqu , eda sa sega ni luve ni yalewa bobula , eda sa luve ga ni yalewa galala .
Sa vagalalataki keda na Karisito me da sa galala vakadua . Mo ni tu dei sara kina , ka kakua ni soli kemuni tale mo ni bobula .
Ni rogoca , ko i au ko Paula , au sa kaya vei kemuni , ni kevaka ko ni sa na cilivi ga , sa na sega ni yaga na Karisito vei kemuni .
Au via vakadeitaka tale mada vei ira na tamata yadua era cilivi ni ra sa vauci me ra muria sara na Lawa taucoko .
Ko ni sa tawasei kemuni tani mai vei Karisito ko i kemuni ko ni via vakadonui e na Lawa , ko ni sa tu e na taudaku ni IoIoma ni Kalou .
Ia ko i keimami , keimani sa nuitaka ni na vakadonui keimami na Kalou ; sa i koya oqo na ka keimani waraka tiko , ka sa rawa e na kaukauwa ni Yalo Tabu sa cakacaka e na noda vakabauta .
Ni da tu vata keiKarisito Jisu , sa sega ni kauwaitaki kina na cili se na tawa cili , na vakabauta ga sa vakavatukanataki e na loloma .
Ko ni a toso vinaka sara e liu , ko cei ga sa tarovi kemuni mo ni kakua ni talairawarawa ki na i vakavuvuli dina ?
Sa sega ni vu mai ko ya vua na Kalou o koya e a kacivi kemuni .
E dua na i wase ni vakatubu lailai sa na vakatubutaka na i buli taucoko .
Au sa vakanuinui tu e na noda tu vata kei na Turaga ni ko ni na lomavata kei au , ia ko koya ga e vakacalai kemuni e na cudruvi koya na Kalou , veitalia ga se ko cei sara mada ga ko koya .
Ia ko i au , kemuni na wekaqu , kevaka au sa vunautaka tiko ni dodonu ga na veicilivi , au na sega ni vakararawataki tale tiko . Kevaka au vunautaka na ka oqo , e na qai sega na leqa e na yaco e na noqu vunautaka na kauveilatai .
Au gadreva ke ra muduki ira sara ga ko ira era gadreva mo ni cilivi ka kakua ni vakasagai kemuni tale tiko .
Ko ni a sa kacivi , na wekaqu , mo ni galala , mo ni qai kakua ni vakayagataka na nomuni galala me lewai kemuni kina na nomuni gagadre vakayago , ia mo ni veivukei tiko ga e na loloma .
Ni sa i soqoni ni Lawa taucoko e duabau ga na i vakaro , “ Mo lomana na kai nomu me vakataki iko . ”
Ia kevaka ga ko ni veicati ka veivakacacani tiko ga vaka i kemuni , mo ni qarauna de ko ni veivakarusai ga vaka i kemuni .
Ia , me'u kaya , ni laiva na Yalo Tabu me liutaka na nomuni bula ; ko ni na sega kina ni vakayacora na gagadre ca ni tovo vakayago .
Ni sa dau veivala na gagadre ni tovo vakayago kei na Yalo Tabu , ka sa dau veivala na Yalo Tabu kei na i tovo vakayago , ni rau sa veimecaki ko i rau oqo , ko ni na sega kina ni dau cakava rawa na ka ko ni vinakata dina .
Ia kevaka sa tuberi kemuni tiko na Yalo Tabu , ko ni na sega ni vakarorogo ki na ruku ni lewa ni Lawa .
Ia sa macala votu tu ga na cakacaka ni tovo vakayago : na dauveibutakoci , na i vakarau vakasisila , na i valavala velavela ,
na dausoro ki na matakau , na daucaka i sausau , na dauveicati , na dauveileti , na dauveiqati ca , na daucudrucudru , na dauqara nona ga , na veisei kei na toto vakailawalawa ,
na vuvu , na daumateni , na daumarau vakalialia , kei na veika vaka koya . Au via vakasalataki kemuni me vaka au a sa vakasalataki kemuni kina e liu , ni ra na sega ni curu ki na matanitu ni Kalou ko ira era dau cakava na veika oqori .
Ia na vua ni Yalo Tabu na loloma , na reki , na vakacegu , na vosota vakadede , na cakacaka loloma , na yalovinaka , na yalodina
na yalomalumalumu , na lewai koya rawa vaka i koya . E sega na lawa me vakacalai kina na veika oqo .
Ko ira sa nei Karisito era sa vakota ki na kauveilatai na i tovo vakayago kei na kena veidodomo ca , kei na kena veigagadre ca kece ga .
Ia kevaka sa bula e yaloda na Yalo Tabu , me liutaki keda tiko ga na Yalo Tabu .
Me da kakua ni gadreva me da dokai wale ga , se veivakacudrui se veivuvutaki .
Oi kemuni na wekaqu , kevaka sa kunei ni cala e dua na tamata , mo ni vakadodonutaki koya e na yalo malumalumu ko i kemuni sa tu vinaka vakayalo . Ia mo ni vakaraici kemuni de ko ni mani veretaki tale ga .
Ni veivuketaka na nomuni i colacola , ka mo ni vakayacora sara kina na i vunau i Karisito .
Kevaka e dua e nanuma ni sa bau dua na ka ko koya , ia ka sega tu ni bau dua na ka ko koya sa vakalialiai koya tiko ga vaka i koya .
Ia me dui lewai koya vakavinaka na tamata yadua ; kevaka e vinaka na nona lewa , e na qai rekitaka ga na ka e cakava , ka sega e na ka e cakava na tamata tani .
Ka ni na dui colata ga na noua i colacola na tamata yadua .
Me dau vota na veika vinaka kece ga sa tu vua ko koya sa vakatavulici tiko e na veika va-Karisito vei koya sa veivakatavulici .
Mo ni kakua ni vakaisini kemuni ; e na sega ni vakalialiai na Kalou . Na ka ga e kaburaka na tamata e na tamusuka sara tale ga .
Ni ko koya e vakayacora na veigagadre ca vakayago , e na tamusuka na rusa mai na i tovo vakayago , ia ko koya sa vakayacora na veitovo vinaka sa vuna na Yalo Tabu , e na tamusuka na bula tawa mudu mai na Yalo Tabu .
Me da kakua kina ni oca e na caka vinaka ni da na tatamusuki e na kena gauna , kevaka eda sega ni datuvu koso .
O koya gona me da caka vinaka kina vei ira na tamata kece ga e na gauna kece ga e rawa kina , ka vakauasivi vei ira era lewe ni matavuvale e na vakabauta va-Karisito
Ni raica mada na mata ni vola lelevu au volavola tiko yani kina e na ligaqu dina .
Ko ira era vinakata me vinaka wale ga na kena i rairai vakayago era na via vakasaurarataki kemuni mo ni cilivi , oya me ra kakua kina ni vakararawataki e na vuku ni kauveilatai nei Karisito .
Ni ko ira sara mada ga ka sa cilivi era sega ni dau muria sara na Lawa , ia era qai gadreva ga mo ni cilivi me ra sakitaka ni ko ni sa nodra i lawalawa .
Ia ko i au me kakua sara na ka tani me'u sakitaka , na kauveilatai ga ni noda Turaga ko Jisu Karisito , mai na kauveilatai oqo sa mate kina vei au na veika vakavuravura ka'u sa mate tale ga kina ko i au ki na vuravura .
E sega ni ka bibi na cili se na tawa cili , na ka ga e bibi na sucu vou .
Me yaco ne vakacegu kei na loloma vei ira kece era sa vakayacora tiko na i vakarau oqo , io vei ira kece tale ga na tamata ni Kalou .
Me kakua tale e dua me qai vakararawataki au mai muri , ni ra sa vakamawe tu ga e yagoqu na i vakatakilakila ni'u sa bobula i Karisito .
Oi kemuni na wekaqu , me tiko e na yalomuni na loloma ni noda Turaga ko Jisu Karisito . Emeni .

Oqo na i vola i Paula e dua na i apositolo i Karisito Jisu me vaka na lewa ni Kalou . Ki vei ira na tamata lotu mai Efeso , e ra sa yalodina tiko vei Karisito Jisu .
Me nomuni na loloma kei na vakacegu mai vua na Kalou ko Tamada kei na Turaga ko Jisu Karisito .
Me vakavinavinakataki na Kalou na Tama ni noda Turaga ko Jisu Karisito , o koya ka sa vakalougatataki keda e na ka ni veivakalougatataki vakayalo kece ga , mai na veiyasana vakalomalagi e na vuku i Karisito .
Ni sa bera ni tauyavutaki ko vuravura , sa digitaki keda tu na Kalou me da nona e na vuku i Karisito , me da savasava ka sega ni cala e matana .
A sa lesi keda ko koya e na nona loloma me da vakabau me da luvena e na vuku i Jisu , me vaka na i naki ni lomana .
Me da vakacaucautaka kina na Kalou e na uasivi ni nona loloma , sa solia wale vei keda e na vukuna na Luvena lomani .
Ni da sa sereki e na vuku ni nona mate ka sa bokoci na noda i valavala ca me vaka na levu ni nona loloma ,
sa sovaraka vakayauyau mai vei keda .
Ni sa vakatakila mai vei keda na Kalou na nona i naki vuni , na nona i naki vinaka sa vakarautaka me cakava na Karisito .
Na i naki ni Kalou , sa i koya e na vakataucokotaka e na gauna sa lokuca , me vakaduavatataka na veika kece ga mai lomalagi kei na veika e vuravura vei Karisito .
Ni sa caka na ka kece ga me vaka na i naki kei na lewa ni Kalou ; ka sa digitaki kemuni na Kalou mo ni nona tamata e na vuku i Karisito me vaka na nona i naki sa nakita mai na i vakatekivu .
O koya gona vei keda eda sa vakanuinui taumada vei Karisito meda vakacaucautaka na lagilagi ni Kalou .
Vei kemuni tale ga sa rogoca oti na i tukutuku dina ; na i Tukutuku Vinaka ni nomuni vakabulai , ka vakabauti Karisito , ko ni sa vakatakilakilataki kina e na Yalo Tabu sa yalataki .
Ni sa i koya na Yalo Tabu sa na i vakadei taumada ni votavota eda sa na taukena e muri me yacova ni da sa taukena kece sara , me vakacaucautaki kina na lagilagi ni Kalou .
E na vuku ni ka oqo , e na gauna ga au rogoca kina na nomuni vakabauta na Turaga ko Jisu kei na nomuni loloma vei ira na tamata lotu ,
au sa sega ni mudu ni vakavinavinaka tiko vua na Kalou e na vukumuni . Au sa dau nanumi kemuni tikoga e na noqu masu
vua na Kalou ni noda Turaga ko Jisu Karisito , na Tamada lagilagi me solia vei kemuni na Yalo ni Kalou , mo ni kilai koya kina .
Me vakararamataki tale ga na yalomuni , mo ni kila kina na ka sa nuitaki ka sa kacivi kemuni kina ko koya , na nona veivakalougatataki lagilagi me baleti ira na nona tamata .
Kei na kena levu ni nona kaukauwa sa cakacaka tiko vei keda eda vakabauta , me vaka na cakacaka ni nona kaukauwa
sa vakayagataka e na nona vakaturi Karisito cake tale mai na mate , ka vakatikori koya e na ligana i matau e na veiyasana vakalomalagi .
Sa cecere cake kina ko Karisito vei ira kece ga sa liu , kei ira sa nodra na lewa , kei ira era sa kaukauwa ka qaqa , ka sa cecere cake mai na veiyaca sa dau cavuti e na gauna oqo kei na veigauna e muri .
A sa vakamalumalumutaka na veika kece ga na Kalou me ra tu e na ruku ni yava i Karisito , ka lesi koya me lewa na veika kece ga ka ulu ni soqosoqo lewe ni lotu ,
sa i koya na yagona , na i vakataucoko kei koya sa vakataucokotaka na ka kece ga e na veiyasana kece ga .
E liu ko ni a mate tu vakayalo e na talaidredre kei na i valavala ca .
Ko ni a muria na i tovo ca ni vuravura oqo ; ko ni a muria na nodra i liuliu na veikaukauwa vakayalo e na maliwa lala , sa i koya na yalo sa lewai ira tu na tamata era talaidredre vua na Kalou .
Ko i keda kece eda a vakataki ira tale tu ga e liu e na noda muria na gagadre ca ni yagoda , ka vakayacora na dodomo ni yagoda , kei na noda vakasama , ka sa dodonu me da sota kaya na cudru ni Kalou me vakataki ira ko ya .
Ia na Kalou o koya sa sinai e na loloma sa ka levu sara na nona lomani keda ,
ka sa kauti keda lesu mai e na noda mate tu vakayalo e na noda talaidredre me da bula vata kei Karisito . Ko ni sa vakabulai e na loloma soli wale ni Kalou .
Sa vakaturi keda cake vata kaya ka vakatikori keda vata kei Karisito e na veiyasana vakalomalagi .
Me vakaraitaka kina e na veigauna e muri ni sa sinai sara e na loloma na Kalou , ka yalo vinaka vei keda e na vuku i Karisito Jisu .
Ni sa loloma wale ga ni Kalou ko ni sa vakabulai kina e na vuku ni vakabauti Karisito . Ko ni sega ni cakacakataka ; ia sa i solisoli wale ga ni Kalou .
E sega ni vua ni cakacaka , me kakua ni dua e dokadokai koya kina .
Ni sa i keda na cakacaka ni liga ni Kalou ka sa qisi keda me da i valavala vinaka e na noda tu vata kei Karisito , sa i koya na ka e vakarautaka taumada na Kalou e na vukuda .
E dodonu mo ni kila ni ko ni a kai matanitu tani , ka vakatokai mo ni tawa cili mai vei rra era cili , ko ya ko ira na Jiu . Na veicilivi sa i koya na ka e dau caka ki na yagodra na tagane .
E na gauna ko ya ko ni sa bera ni tu vata kina kei Karisito . Ko ni sa bera ni matanitu vata kina kei Ira na IsIreli , ka sega kina ni nomuni na ka e yalataki e na veiyalayalati . E a sega na nomuni i nurnui ka sega ni vakabauta na Kalou drna e vuravura .
Ia edaidai ni ko ni sa tu vata kei Karisito ; ko ni sa voleka mai , ko i kemuni ka yawa e liu e na vuku ni mate i Karisito .
Ni sa i koya na vu ni noda veivinakati tale , ka qisi keda vata na Jiu kei na kai veimatanitu tani me da duavata ga , a basuraka kina na bai dauveitawasei ni veicati .
A sa muduka sara e na yagona na Karisito na Lawa kei na kena i vakaro vata kei na kena i valavala , me buli cake kina mai na rua na mata tamata e dua ga na uma tamata vou e na nodra tu vata kei Karisito , me yaco kina na veivinakati .
Me vakaveivinakatitaki rau ruarua vua na Kalou e na duabau ga na yago , ka me muduki vakadua sara kina na veicati e na vuku ni kauveilatai .
E a lako mai kina me vunautaka na i Tukutuku Vinaka ni veivinakati vei kemuni ka a yawa tu , e liu mai vua na Kalou ki vei rra tale ga era voleka ko ya ko rra na Jiu .
Ni sa i koya ga eda sa rawa ni toro ruarua kina na Jiu kei na kai matanitu tani vua na Tamada e na Yalo e duabau ga .
Ko ni sa sega krna ni qai vulagi tiko ga se kai tani , ia ko ni sa kaivata kei Ira na nona tamata na Kalou , ka lewe ni nona matavuvale .
Ko ni sa tara cake e na nodra yavu na i apositolo kei rra na parofita ka sa kena vatu i vakadei ko koya na Karisito .
Sa i koya sa sema vata kina na vale taucoko , ka sa tara cake krna me vale tabu ni sa tiko kina na Turaga ,
o koya ko ni sa tara tale ga kina vata kei rra na kena vo me i trkotrko ni Kalou ni sa fiko kina na Yalo Tabu .
E na vuku ni ka oqo au sa masu kina vua na Kalou ko i au ko Paula na bobula i Karisito me baleti kemuni na kai veimatanitu tani .
Ko ni sa rogoca beka na nona sa solia vei au na Kalou na i solisoli me'u vakaitavi e na vukumuni .
Sa vakatakila mai na nona i naki vuni ka vakaraitaka vei au , me vaka au a vola mada yani vakalekaleka e liu .
Ni ko ni wilika ko ni sa kila rawa kina na ka au sa kila e na ka vuni me baleti Karisito .
Na ka e a sega mada ni bau vakaraitaka vei ira na tamata e na veitabatamata e liu ia sa qai vakatakila mai oqo e na Yalo Tabu vei ira na nona i apositolo tabu kei ira na nona parofita .
Sa vaka oqo na ka vuni ko ya : e na i tukutuku vinaka era sa vakaivotavota vata kina na kai veimatanitu tani kei ira na Jiu e na veivakalougatataki ni Kalou ni ra sa veitiki ni dua ga na yago , ka ra sa taukena vata na ka sa yalataki e na vuku i Karisito .
Au sa lesi me'u i talatala ni tukutuku vinaka me vaka na i solisoli loloma ni Kalou , ka sa soli vei au e na cakacaka yaco ni nona kaukauwa .
E dina ga ni'u tu duadua sara e muri vei keimami kece na nona tamata na Kalou , ia sa soli vei au na i solisoli oqo me'u vunautaka vei kemuni na kai veimatanitu tani , ni sa sega ni yalani na veivakalougatataki eda rawata mai vei Karisito .
Me'u vakaraitaka tale ga vei ira na tamata kece ga na kena vakayacori na i naki ka vunia tu mai na i vakatekivu na Kalou o koya sa bulia na ka kece ga .
Me ra kila kina e na gauna edaidai mai na i soqosoqo lewenilotu ko ira na i liuliu kei ira era sa kaukauwa e na veiyasana vakalomalagi na vuku ni Kalou e na kena veivatukana kece e vuqa .
Sa sala vata oqori kei na i naki tawa mudu sa mai vakayacori e na vuku i Karisito Jisu na noda Turaga .
E na noda tu vata kaya kei na noda vakabauti koya eda sa doudou kina ka yalodei ni toro vua na noda Kalou .
Sa i koya gona au sa kerei kemuni kina mo ni kakua ni yalolailai e na noqu sota kaya tiko na ka rarawa e na vukumuni ; ni sa i koya oqori na ka ko ni vinaka kina .
E na vuku ni ka oqo au sa tekiduru kina vua na Tamada ,
o koya era sa vakayacani mai kina na veivuvale kece ga mai lomalagi kei vuravura .
Me solia vei kemuni ko koya me vaka na levu ni nona vinaka , me vakaukauwataki kemuni e na Yalona mo ni kaukauwa vakayalo ,
ka me tiko e na lomamuni na Karisito e na vakabauta , me tubu kina na wakamuni ka tauyavutaki e na loloma .
Mo ni rawata kina mo ni kila vata kei ira kece ga na tamata ni Kalou na raraba , na balavu , na cecere kei na titobu ni loloma i Karisito .
Mo ni kila tale ga kina na loloma i Karisito , ni sa uasivia na ka kece ga e kilai rawa mo ni vakasinaiti kina e na i tovo ni Kalou .
Vei koya sa uasivi vakalevu cake sara na ka e rawa me cakava mai na ka eda kerea sa nanuma rawa , e na vuku ni kaukauwa sa cakacaka tiko e lomada :
me ia vua na vakarokoroko e na i soqosoqo lewenilotu e na vuku i Karisito Jisu e na veitabatamata kece ga ka sega ni mudu . Emeni .
Sa i koya gona au sa kerei kemuni kina , ko i au e dua na kaivesu e na vuku ni Turaga mo ni vakaitovotaki kemuni e na i valavala sa kilikili kei na i tutu ko ni sa kacivi kina .
Mo ni dau yalomalumalumu sara ka yalomalua ; dauvosota vakadede ka veivosoti e na loloma .
Ni gumatua sara mo ni maroroya na duavata sa vakavuna na Yalo Tabu ni ko ni sa vauci vata e na veivinakati .
Sa dua bauga na yago ka dua bauga na Yalo Tabu me vaka sa dua bauga na i nuinui sa kacivi kemuni kina na Kalou .
Sa dua bauga na Turaga , ka dua bauga na vakabauta , ka dua bauga na papitaiso ;
ka sa dua bau tale ga na Kalou na Tamada kece ga . Sa i koya na noda Turaga kece ga na tamata ; sa curuma na ka kece ga ka tiko e na lomada kece ga .
Ia sa soli vei keda yadua e yadua na i solisoli me vaka na dui kena i vakarau sa solia ko Karisito .
Sa i koya oqo sa kainaki kina e na i Vola Tabu , “ Ni sa lako cake ko koya ki cake sara sa kauti ira yani e lewe vuqa ra bobula ; ka sa solia na veisolisoli vei ira na tamata . ”
A cava beka na i balebale , ni kena kainaki vakaoqo , “ Sa lako cake ko koya ” ? Sa kena i balebale ni sa i koya e a lako sobu taumada mai e liu ki na boto i vuravura sara e ra .
Ia , ko koya ga ka lako sobu mai sa i koya ga sa lako cake tale me sivita na lomalagi cecere sara me tawana taucoko kina ko koya na vuravura kei na lomalagi .
Sa i koya sa “ solia na veisolisoli vei ira na tamata ” ka sa lesi ira e so me ra i apositolo , e so me ra parofita , e so me ra dauveivakalotutaki , e so me ra i vakatawa , ka so me ra i vakavuvuli .
Era sa lesi me ra vakarautaki ira na tamata lotu me ra cakava na cakacaka vakarisito , me tara cake kina na yago i Karisito .
Me da na yacova kece sara kina na duavata e na noda vakabauta kei na noda kila na Luve ni Kalou ; me da yaco me da tamata yalomatua ka ucuya na i vakarau taucoko i Karisito .
Eda sa na sega tale tiko ni vaka kina na gone e veikauyaki e na ua kei na cagi kece ga ni veivakavuvuli , e na i vadi qaseqase era bulia na tamata me ka ni veivakacalai .
Ia me da vosataka ga na ka dina e na yalololoma , eda na qai tubu cake kina e na ka kece ga vei Karisito , o koya na uluda .
Sa sema vata vua na yago kecega ka vauca vata na yago e na kena veisema . Ia ni ra sa cakava vinaka na veitiki ni yago na dui nodra i tavi , sa tubucake na yago taucoko , ka tara cake e na loloma .
Sa i koya gona au sa kaya kina e na yaca ni Turaga ka vakarota matua sara , mo ni kakua ni qai bula tale tiko me vakataki ira na tawa lotu e na nodra vakanananu tawa yaga .
Ni sa vakabutobutotaki na nodra vakasama ka sa sega ni veiriti kei na bula ni Kalou e na vuku ni nodra lecaika kei na yalokaukauwa .
Sa yali na nodra kila na madua , ka ra sa soli ira ki na i valavala vakasisila ka sega ni tarovi ira rawa , ni cakava na veika kece ga e tawa savasava .
Ia sa sega ni o koya oqori na ka ko ni a vulica me baleti Karisito .
Ko ni sa rogoca dina na ka baleti koya ; ia me vaka ko ni sa tamata lotu vakarisito , ka ni a vakatavulici e na ka dina sa tu vei Jisu .
Mo ni biuta tani na nomuni i tovo ni bula e liu , na nomuni i tovo ni bula makawa vata kei na kena gagadre e dau veitemaki ka dauveivakarusai .
Me vakavoui sara na lomamuni kei na nomuni vakasama .
Mo ni vakaisulu e na nomuni i tovo vou , sa caka me veiucui kei na Kalou e na yalododonu kei na yalosavasava .
Sa i koya gona me biu tani sara kina na lesu ka me dau vosa dina na tamata yadua vua na wekana , ni da sa veitiki ni dua bau ga na yago . Sa i koya na yago i Karisito .
Kevaka ko ni sa cudru , ia me kakua ni vakavu i valavala ca vei kemuni . Ni kakua ni cudru tiko me yacova ni la'ki dromu na siga .
Ni kua tale ga ni vakarawarawataki kemuni vua na tevoro .
Me kakua ni butako tiko ko la na daubutako ; ia me cakacaka ga ka yalodina e na ka e vakaitavi kina na ligana , me bau soli ka kina vei ira na dravudravua .
Me kakua ni lako mai na gusumuni na vosa ca , ia na vosa vinaka ga me ka ni veivakatataki cake , e na veiganiti vinaka me veivakalougatataki vei ira era rogoca .
Ka mo ni kakua ni vakararawataka na Yalo Tabu ni Kalou , o koya ko ni sa vakatakilakilataki tu kina ni ko ni sa nona na Kalou me baleta na siga ni veivakabulai .
Ni biuta tani kece sara na yalokatakata , na cudru , na yalo ca , na vosa vakacaca , kei na yaloveicati kece ga .
Ia mo ni veilomani ga , veinanumi ka veivosoti vaka i kemuni me vaka sa vosoti kemuni na Kalou e na vuku i Karisito .
Ia me vaka ni ko ni sa gone ni toko ni Kalou mo ni tovolea mo ni vakadamurimuria na Kalou .
Mo ni vakaitovotaki kemuni tiko ga e na loloma ; me vaka na nona lomani keda na Karisito ka solia na nona bula e na vukuda , me i solisoli vinaka ka i soro vua na Kalou .
Me vaka ko ni sa tamata lotu , sa sega ni kilikili me cavuti e na kemuni maliwa na veibutakoci , na veika kece ga sa velavela , kei na daukocokoco .
Me kakua tale ga na vosa vakasisila , se na veiwali lialia se na vosa ca , ni sa tawa kilikili na veika oqori . Ia mo ni ia ga na vakavinavinaka vua na Kalou .
Mo ni kila deivaki sara oqo : ni sa sega sara ni dua na nona i votavota e na matanitu nei Karisito kei na Kalou , e dua na tamata e dauveibutakoci se tamata i tovo dukadukali , se dua e daukocokoco ni sa tauvata kei na dauqaravi kalou lasu na kocokoco .
Me kakua ni dua me vakacalai kemuni e na veivosa tawa yaga . Ni sa i ira oqo na veika e na yaco kina na cudru ni Kalou vei ira na dautalaidredre vua .
Sa i koya oqo mo ni kua kina ni malele vei ira .
Ni ko ni a dau tu e liu e na butobuto , ia ni ko ni sa yaco mo ni sa nona tamata na Turaga , ko ni sa tu e na rarama . Ia mo ni bula voli me vaka na luve ni rarama .
Ni sa vua ni rarama na i valavala kece ga e vinaka , dodonu ka dina .
Mo ni tovolea sara mo ni kila na ka e vinakata na Turaga .
Ni kakua ni malele vei ira na tamata era dau cakava na i valavala ni butobuto ka sega ni yaga , ia mo ni vakaraitaka mai na veika oqori ki na rarama me lauraivotu .
Ni sa ka vakamadua na veivosakitaka na veika era dau vakayacora vuni .
Ia ni sa kau mai e dua na ka ki na rarama , sa yaco me laurai , ni sa rarama na ka kece ga sa vakavotui .
Sa i koya sa kainaki kina , “ Ko iko na daumoce mo yadra mai tucake mai na mate , ka na vakararamataki iko na Karisito . ”
Sa i koya gona mo ni qarauna matua sara kina na nomuni i valavala me kakua ni vakataki ira na lialia , ia me vakataki ira ga na vuku .
Vakayagataka vinaka na gauna ka ni sa gauna ca na veisiga oqo .
Ni kakua ni yalowai , ia ni vaqara na ka e vinakata na Turaga mo ni cakava .
O koya gona mo ni kakua kina ni daumateni ni sa daucaka kina na ka vakasisila , ia mo ni vakasinaiti ga e na Yalo Tabu .
Mo ni veivosaki vaka i kemuni e na same kei na sere kei na meke vakayalo me memela yani vua na Turaga mai na lomamuni taucoko .
Ka mo ni dauvakavinavinaka tiko ga vua na Kalou na Tamada e na vuku ni ka kece ga e na yaca ni noda Turaga ko Jisu Karisito .
Ni dui vakamalumalumutaki kemuni vaka i kemuni e na nomuni dokai Karisito .
Kemuni na yalewa vakawati , ni dui vakamalumalumutaki kemuni vei ira na dui watimuni me vaka ko ni sa kitaka tiko vua na Turaga .
Ni sa ulu ni yalewa vakawati na watina me vaka sa ulu ni soqosoqo lewe ni lotu na Karisito , ka sa i koya sara ga na kena i vakabula .
Me vaka sa vakarorogo na i soqosoqo lewenilotu vei Karisito , me ra vakarorogo vaka tale ga kina na yalewa vakawati vei ira na watidra e na ka kece ga .
Kemuni na tagane vakawati , ni lomani ira na dui watimuni me vaka sa lomana na i soqosoqo lewenilotu na Karisito ka solia na nona bula e na vukuna .
A sa cakava oqo me vakatabuya na lotu vua na Kalou e na nona vosa ni sa vuya oti e na wai ,
me na qai cabora kina na i soqosoqo lewenilotu ko koya ki vei koya ga e na kena i serau kece sa savasava , sa sega ni tauvi duka , sa sasalukiluki , se dua na ka me vakamelei kina .
Sa kilikili me ra lomani ira vaka kina na watidra ko ira na tagane vakawati me vaka na yagodra dina .
Ni sa sega ni dua e dau cata na yagona dina ia sa dau vakania ga ka maroroya me vaka ga sa dau cakava na Karisito ki na i soqosoqo lewenilotu ;
ni da sa veitiki ni yagona .
Me vaka e kaya na i Vola Tabu , “ Na ka oqo e na biuta kina na tamana kei na tinana na tagane me rau duavata kei na watina , ka rau na yaco me dua bauga . ”
Sa i koya oqo e dua na ka vuni titobu sara , ka'u sa kila sa baleti Karisito kei na i soqosoqo lewenilotu .
Ia mo ni dui lomani ira vaka tale ga kina na dui watimuni me vaka na nomuni dui lomani kemuni ; ia na yalewa vakawati me vakarokorokotaka na watina .
Kemuni na gone , mo ni talairawarawa vei ira na nomuni i tubutubu e na ka sa vinaka vua na Turaga , ni sa ka dodonu oqo mo ni cakava .
“ Vakarokorokotaki rau ua tamamu kei na tinamu . ” Sa i koya oqo na i matai ni vunau sa dua kina na vosa ni yalayala :
“ mo vinaka kina , ka bula balavu kina e na dela i vuravura . ʼ
Kemuni na i tubutubu , ni kakua ni dau vakacudrui ira na luvemuni ia mo ni dau vakavulici ira ga e na i vakarau kei na i vakavuvuli ni Turaga .
Oi kemuni na bobula , ni talairawarawa vei ira na nomuni turaga vakayago e na rere kei na sautaninini , ni talairawarawa e na lomadina me vaka ko ni sa vakayacora tiko vei Karisito .
Ni kakua ni makutu ga ni ra rai tu , me ra vinakati kemuni kina . Ia me vaka ko ni sa tamata nei Karisito , ni cakava na loma ni Kalou e na yalomuni taucoko .
Ni qarava na nomuni i tavi e na loma vinaka me vaka ko ni cakava vua na Turaga , ka sega ni vei ira wale ga na tamata ;
ni ko ni sa kila tiko ni ka vinaka kece e cakava na tamata yadua , se bobula se tamata galala , e na saumi vaka kina mai vua na Turaga .
Kemuni tale ga na nodra turaga na bobula , ni cakava vaka kina vei ira na nomuni bobula , ka kakua ni dau vakarerei ira . Ni ko ni sa kila sa tiko mai lomalagi na nomuni Turaga , o koya sa nodra Turaga tale ga , ka sa sega ni dauveivakaduiduitaki ko koya .
Me'u tinia , mo ni vakaukauwataki kemuni e na nomuni tu vata kei na Turaga kei na nona kaukauwa levu .
Ni vakaiyaragi e na i yaragi kece ga ni Kalou mo ni tu dei ka vorata rawa kina na i lawaki ni tevoro .
Ni da sega ni veivala wale ga kei ira na tamata , ia e da sa veivala tale ga kei ira na veikaukauwa vakayalo ni maliwa lala , kei ira na i liuliu i valavala ca , kei ira sa kaukauwa , kei na veikaukauwa vakavuravura ni gauna butobuto oqo .
Sa i koya gona mo ni vakaiyaragi sara kina e na i yaragi kece ga ni Kalou , mo ni veivorati rawa kina e na siga ca ; ia ni sa oti kece ko ya mo ni tudei tiko ga .
O koya gona mo ni qai tudei ni sa vauci tu na tolomuni e na dina ; sa vakaisasabai tu na lomaseremuni e na i valavala dodonu ,
ka sa vakaivava tu na yavamuni mo ni vunautaka na i tukutuku vinaka ni veivinakati .
Ia e na veigauna kece mo ni taura na vakabauta me i sasabai , mo ni sabaya kece kina na gasau vidi kece ga ni tevoro .
Ni taura ni nomuni vakabulai me i tataqomaki ni ulumuni , ka taura tale ga na i seleiwau ni Yalo Tabu , koya na vosa ni Kalou .
Ni cakava na ka kece oqo e na masu ka kerea tiko ga na veivuke ni Kalou , ka masu e na kaukauwa ni Yalo Tabu . Me ia tiko e na bogi kei na siga na nomuni masulaki ira kece na tamata ni Kalou .
Ni masulaki au tale ga me dau soli vei au na vosa ni'u dau vakarau me'u vosa , me'u vunautaka kina vakadodonu na ka vuni ni tukutuku vinaka .
Sa i koya au sa talai me'u vunautaka , dina ga ni'u sa vesu tu ; me'u vunautaka vakadoudou me vaka na kena dodonu .
Ko ni na via kila tale ga na ka e baleti au kei na ka au cakava tiko ; ia e na tukuna na ka kece ga vei kemuni ko Tikiko na wekaqu lomani ka i talai yalodina ni Turaga .
Au sa talai koya yani vei kemuni e na ka oqo mo ni kila kina na ka e baleti keitou , ka me vakayaloqaqataki kemuni ko koya .
Me tiko ga vei kemuni na veiwekani na vakacegu , na loloma kei na vakabauta mai vua na Kalou ko Tamada kei na Turaga ko Jisu Karisito .
Me tiko ga na loloma vei kemuni kece ko ni lomana na Turaga ko Jisu Karisito e na loloma e sega ni mate rawa .
Oqo na nodrau i vola ko Paula kei Timoci na bobula i Jisu Karisito — Ki vei ira kece mai Filipai era sa nona na Kalou ka ra sa tu vata kei Karisito Jisu , kei ira na qase ni lotu kei ira na tuirara .
Me sobuti kemuni mada ga na loloma kei na vakacegu ni Kalou ko Tamada kei na Turaga ko Jisu Karisito .
Au sa vakavinavinaka tiko ga vua na Kalou e na veigauna kece au vakananumi kemuni kina .
E na veigauna kece au masulaki kemuni kina , au dau masulaki kemuni kece e na marau ,
e na vuku ni nomuni a vukei au e na cakacaka ni tukutuku vinaka mai na kena i vakatekivu me yacova mai oqo .
Au sa vakadinata ni ko koya na Kalou ka a tekivutaka na cakacaka vinaka oqo e lomamuni , e na kitaka tiko ga me yacova sara ni sa oti , e na Siga sa na lesu tale mai kina ko Jisu Karisito .
Au sa dau nanumi kemuni tu ga , e na vu ni yaloqu e na veigauna kece ga , ka sa dodonu gona kina me vaka oqo na i vakarau ni noqu vakanananu e na vukumuni . Ni ko ni sa vakaivotavota vata kei au e na veivakalougatataki ni Kalou e na noqu tiko e vale ni veivesu kei na gauna tale ga au sega tu kina ni vesu , me'u taqomaka ka vakadeitaka na i tukutuku vinaka .
Sa noqu i vakadinadina na Kalou ni sa vakadinadinataka na levu ni noqu gadrevi kemuni e na loloma sa vu mai vei Karisito Jisu vaka i koya .
Au masulaka me na tubu cake tiko ga na nomuni loloma ka me maucokona vinaka kina na nomuni kila ka kei na nomuni rai ,
me rawa kina vei kemuni mo ni dau digitaka na veika e uasivi sara . Ko ni sa na qai galala kina mai na veika dukadukali kece ga ka na sega na ka mo ni beitaki kina e na Siga e na lako mai kina na Karisito .
E na vakasinaiti tale ga kina na nomuni bula e na veika vinaka ka rawa duadua ga vei Jisu Karisito me vakatubura , me vakalagilagi ka vakacaucautaki kina na Kalou .
Au gadreva mo ni kila na wekaqu ni veika era a yaco vei au , era a mani yaco me tete kina na i tukutuku vinaka .
A yaco kina me ra kila kece na yadra e vale ni tui kei ira kece e ke ni'u a biu ki na vale ni veivesu baleta ni'u sa dau veiqaravi i Karisito .
Na noqu tiko e na vale ni veivesu sa qai kaukauwa vakalevu cake ga kina na nodra yalo dina na veiwekani vua na Turaga , ka sa tubu cake vaka tale ga kina na nodra yalo doudou me ra vunautaka na i tukutuku vinaka ka sega ni rere .
E dina ni so vei ira era vunautaki Karisito e na nodra vuvu kei na nodra via veivala , ia e so era vunau e na yalodra dina .
Era vunau e na nodra loloma ni ra kila ni a solia vei au na Kalou na i tavi me'u taqomaka na i tukutuku vinaka .
E so era sega ni vunautaki Karisito e na yalo dina ia e na yalo ga ni nanumi koya vaka i koya . Era nanuma me ra vakalevutaka na noqu leqa e na gauna au tiko kina e vale ni veivesu .
Ia e sega ni dua na ka koya vei au . Au sa marau ga ni sa vunautaki kina na Karisito , veitalia ga se caka e na yalo dina se e na yalo e veivakaisini . Ia , au na marau tiko ga
ni'u sa kila ni sa rawa me'u sereki e na vuku ni nomuni masu kei na veivuke ni Yalo i Jisu Karisito .
Na noqu gagadre kei na vakanuinui levu sa i koya me'u kakua ni sega ni rawata na noqu i tavi , ia me'u yalo qaqa ga e na veigauna kece , vakauasivi e na gauna oqo , me rawa kina ni vakalagilagi na Karisito , e na vuku ni noqu bula taucoko , se'u bula tiko se'u mate .
Vei au , sa i Karisito ka'u sa bula tiko kina , ia ke'u sa mate , sa na qai vinaka cake sara vakalevu vei au .
Ia kevaka au bula tiko ga , au na cakava tale kina e vuqa na ka vinaka , au sa na sega ni kila na ka me'u digitaka .
Au sa dreti mai na rua na yasana . Au sa gadreva vakalevu sara me'u biuta na bula oqo ka la'ki tiko vata kei Karisito , ni sa uasivi cake sara koya ;
ia e na vukumuni ga sa yaga vakalevu cake kina me'u se tei bula tiko mada ga .
Au sa vakadinata ni na vaka kina , ka'u sa kila gona kina ni'u na bula tiko ga ka tiko vata kei kemuni me'u vukei kemuni me tubu cake tiko ga na nomuni vakabauta ka vakalevutaki tale ga na kena marau .
Sa na qai dua tale kina koya na vuna mo ni vakavinavinaka kina vei Karisito e na vukuqu , ni'u sa na tiko vata tale kei kemuni .
Na ka e bibi koya , ni sa dodonu na nomuni i tovo me vaka na ka e gadrevi e na i tukutuku vinaka kei Karisito . O koya gona ke mani rawa se sega ni rawa ni'u lako yani me'u raici kemuni au sa na rogoca ga ni ko ni sa tu dei tu e na dua ga na i naki ka dua ga na gagadre , koya mo ni vala vata kece kina e na vuku ni vakabauta ni tukutuku vinaka .
Ni kakua ni rerevaki ira na nomuni meca . Ni yalo qaqa ga , ka ni sa i koya na ka oqo e na vakadinadinataka vei ira ni ra na druka , ka ni ko ni na qaqa , me vaka ni sa i koya na Kalou ka na solia vei kemuni na qaqa .
Ni sa soli vei kemuni e na vuku i Karisito , me sega wale ga ni ko ni vakabauti koya , ia mo ni na vosota tale ga na ka rarawa e na vukuna .
Ni ko ni sa vala tiko e na i valu vata ga ko ni a raica ni'u a vala tiko kina e liu , ka me vaka tale ga ko ni sa rogoca , au se vala tiko ga kina e na gauna oqo .
Ia me vaka ni sa vakayaloqaqataki kemuni na nomuni tu vata kei Karisito , ka sa vakacegui kemuni na nona loloma , ka ko ni sa veitokani vata tiko e na Yalo Tabu , ka sa tu vei kemuni na yalo matua kei na veilomani ,
au sa vakamasuti kemuni mo ni vakamarautaki au dina sara , me tautauvata na i vakarau ni nomuni vakasama , kei na nomuni tiko veilomani ka mo ni lomavata ka yalo vata tiko .
Ni kakua ni cakava e dua na ka e na yalo ni nanumi koya ga vaka i koya , se e na yalo dokadoka , ia mo ni yalo malumalumu ga ka dau okati ira na tani me ra uasivi cake vei kemuni .
Me ra kakua ni dui nanuma ga na tamata yadua na ka e baleti ira , ia me ra dau nanuma tale ga na ka e baleti ira na tani .
Me tiko vei kemuni na i tovo ni yalo ka a tiko vei Karisito Jisu :
O koya , e dina ga ni tiko vua e na veigauna kece ga na bula va-Kalou , e a sega ni bau nanuma me vakaukauwataka me rau tautauvata tiko ga kei na Kalou .
Ia e a nakita ga vaka i koya me laiva tu mada yani na veika kece e a tu vua , ka mai taura na ni vakarau ni bula vakatamata bobula . A sa yaco me vakataki ira na tamata ka sa rairai mai e na yago vakatamata .
Ia ni sa rairai e na yago vakatamata sa vakayalomalumalumutaki koya ka sa talairawarawa me yacova sara na mate , io , na mate e na kauveilatai .
E na vuku ni ka oqo sa qai vakacerecerei koya kina na Kalou ka biuti koya e na vanua cecere duadua mai cake , ka solia vua na yaca e uasivi cake mai na yaca kece ga .
Ka me ra na tekiduru kina na veika bula kece ga mai lomalagi kei vuravura , kei na ruku ni vuravura e na nodra doka na yaca i Jisu ;
ka ra vakatusa kece ga ni sa Turaga ko Jisu Karisito me vakalagilagi kina na Kalou na Tamada . Mo ni Rarama me vaka na Veirarama e so e Vuravura
O koya gona kemuni na wekaqu lomani me vaka ko ni a dau talairawarawa vei au e na gauna eda a sa tiko vata kina , e bibi cake sara mo ni muria na noqu vosa e na gauna oqo , ni'u sa sega ni tiko kei kemuni . Ni vakacavara vakavinaka sara na cakacaka ni nomuni vakabauta e na rere kei na sautaninini ,
ka ni sa i koya ga na Kalou sa cakacaka tiko e na yalomuni , mo ni vinakata ka rawata tale ga mo ni vakayacora na i naki ni lomana .
Mo ni kakua ni cakava e dua na ka e na vosa kudrukudru se e na veileti ,
mo ni wili kina mo ni yalo savasava ka me kakua ni vakamelei rawa vei kemuni e dua na ka , ka mo ni vakataki ira kina na luve ni Kalou ; ko ira e sega ni kune rawa vei ira e dua na ca , e na kedra maliwa na i tabatamata lomatakelo ka i valavala ca . Sa dodonu mo ni cila e na kedra maliwa me vakataki ira na kalokalo e na vuravura butobuto ,
ni ko ni sa dulaka tiko vei ira na tukutuku me yaco kina na bula . Kevaka ko ni vakayacora koya sa na rawa kina vei au me'u sakitaki kemuni , e na Siga e na lesu tale mai kina ko Jisu Karisito , ka ni na vakaraitaka ni a sega ni maumau wale na noqu i gu kei na noqu cakacaka .
Kevaka sara mada ga au na mani vakamatei e na vukumuni , ka sovaraka na noqu dra me i kuri ni nomuni i soro vua na Kalou e na vuku ni nomuni vakabauta , au sa reki kina ka marau vata kina kei kemuni .
Me vaka tale ga kina ko i kemuni , mo ni reki ka marau vata kei au .
Kevaka sa vaka kina na loma ni Turaga , au na talai Timoci yani vei kemuni e na dua na gauna wale ga oqo , ka me na mai vakaceguya na yaloqu na kemuni i tukutuku .
E sega tale ni dua e tiko vei au me kauwaitaka dina na veika e baleti kemuni me vakataki koya .
Era sa dui kauwaitaka ga na tamata yadua na ka e baleti ira , ka sega na veika e baleti Jisu Karisito .
Ko i kemuni sara mada ga vaka i kemuni , ko ni sa vakadinadinataka na nona yaga , e na neirau a cakacaka vata e na vuku ni tukutuku vinaka , me vaka e dua na tama kei na luvena .
O koya gona koya au sa nanuma kina me'u na talai koya yani vei kemuni , e na gauna ga au sa na kila kina na ka e na yaco vei au .
Ia au sa vakanuinui tiko vua na Turaga , ni na rawa ni'u lako yani vei kemuni e na dua na gauna wale ga oqo .
Au nanuma tale ga ni sa ganita me'u talai Epafirotaito yani na wekada , o koya keirau a cakacaka ka vala vata , o koya tale ga ka a kauta mai na nomuni i tukutuku , ka mai veiqaravi vei au .
Sa gadreva vakalevu ko koya me raici kemuni kece sara , ka sa rarawa na yalona ni ko ni la'ki rogoca ni a tauvimate .
Io e a tauvimate dina ko koya ka voleka sara ni mate . Ia sa yalo loloma vua na Kalou , ka sega ni vei koya taudua ga , sa yalo loloma tale ga vei au ka sega kina ni vakaikuritaka na noqu rarawa e na dua tale na ka .
O koya gona sa gu sara kina vakalevu na lomaqu me'u talai koya yani vei kemuni mo ni na marau kina ni ko ni sa raici koya tale , ka sa na seyavu tale ga kina na noqu rarawa .
Ni ciqomi koya gona kina e na yalo marau me vaka e dua na wekada e na vuku ni Turaga . Ni dokai ira kece tale ga na tamata era vakataki koya ,
ka ni a sega ni kauwaitaka na nona bula , ka vovoleka sara ni mate e na vuku ni cakacaka i Karisito , me mai vakayacora kina vei au na veivuke ka a sega ni rawa vei kemuni mo ni mai vakayacora .
Me'u tinia , kemuni na wekaqu , mo ni marau tiko e na nomuni sa tu vata kei na Turaga . E sega ni ka ni oca vei au me'u vola tale yani na veika au a sa vola oti e liu , ka ni na vinaka cake sara vei kemuni ke'u kitaka vaka kina .
Ni qarauni kemuni vaka mai vei ira na dau caka ca , ko ira na koli , koya ko ira na tamata era dau cikeva me tavalaki na yago .
Sa i keda ga sa yaco vei keda na veicilivi dina , ka sega ni ko ira koya , ka ni da sa qarava tiko na Kalou e na veiliutaki ni Yalo Tabu , ka da sa marau tiko e na vuku ni noda sa tu vata kei Karisito , ka da sa sega ni vakararavi tiko ki na veika vakayago .
E a rawa sara ga vei au me'u vakararavi ki na veika vakayago . Ke dua e nanuma ni tu vua e so na ka vakayago me vakararavi kina , e levu cake sara na kena ka tu vei au .
Au a cilivi e na i ka walu ni siga ni noqu bula . Ko i au e dua na Isireli , e na yavusa i Penijamini ; au Iperiu dina , ka sega ni dua na dra tani e tiko vei au . E na ka me baleta na lawa vaka-Jiu , ko i au e dua na Farisi .
Au a gumatua sara kina ka'u mani la'ki vakacacani ira sara kina na i soqosoqo lewe ni lotu . Ia e na veivakadonui e rawa mai na kena muri na Lawa , e a sega ni bau dua kina na noqu cala .
Ia na veika kece au a taleitaka e liu au sa okata me ra ka tawa yaga e na vuku i Karisito .
Au sa okata me sega ni yaga na ka kece ga e na kena talei na kilai Karisito Jisu na noqu Turaga . Au sa biuta tani na ka kece ga e na vukuna ; au sa okati ira kece ga me ra de ni manumanu , me noqu kina na Karisito ,
ka me keirau duavata dina sara . Sa sega gona kina ni tu vei au na yalo savasava au rawata vaka i au e na kena muri na Lawa , na yalo savasava ga sa dau soli e na vuku ni vakabauti Karisito , na yalo savasava sa taka mai vua na Kalou ka yavutaki e na vakabauta .
Na ka ga au gadreva koya me'u kilai Karisito kei na kaukauwa ni nona tu cake tale mai na mate , me'u vakaivotavota e na nona rarawa ka vakataki koya e na nona mate ,
me'u bau rawata tale ga na tu cake tale mai na mate .
Au sega ni kaya ni'u sa rawata kece sara na veika oqo , se'u sa vinaka sara . Ia au sa saga tiko ga me'u na rawata na i naki e a rawai au taumada kina ko Karisito .
Kemuni na wekaqu au sega ni nanuma ni'u sa rawata oti , ia e dua ga na ka au sa cakava , koya me'u guilecava na ka sa sivi , ka'u sa saga e na noqu i gu taucoko me'u tadolova na ka sa tu mai liu .
O koya gona koya au sa ciciva vakadodonu kina na cere me'u tauca na cere sa kacivi au kina mai cake na Kalou e na vuku i Karisito Jisu .
Ko i keda kece eda sa matua vakayalo sa dodonu me tu vei keda na i tovo ni vakasama oqo . Ia kevaka e so vei kemuni e dua tani na i tovo ni nodra vakasama , e na vakamatatataka vei kemuni na Kalou .
Ia me da toso tiko ga ki liu , me vaka na i vakarau eda a sa muria tiko mai ka yacova mai na gauna oqo .
Kemuni na wekaqu , ni vakamurimuri au tiko ga , ka dau muri ira vinaka tale ga era sa dau vakayacora tiko na i vakarau dodonu , keitou a sa vakaraitaka vei kemuni .
Au a sa tukuna oti vakavuqa vei kemuni e liu , ia oqo au sa baci tukuna tale , ka'u tukuna vata kei na wai ni mataqu , ni ra sa meca ni kauveilatai i Karisito e lewe vuqa e na vuku ni nodra i valavala .
Era na tini dina ki eli ko ira koya , ni sa nodra kalou na gagadre ni yagodra , ka ra sa dau dokadokataka na ka e dodonu me ra maduataka , ka ra sa dau vakasamataka wale ga na veika ni bula oqo .
Ia ko i keda , eda sa lewe ni koro mai lomalagi , ka da sa waraka tiko ga e na yalo nanamaki na noda i Vakabula , na Turaga ko Jisu Karisito , me lako mai lomalagi .
E na qai veisautaka ko koya na yagoda malumalumu oqo , na yago sa rawa ni mate , me vaka na yagona lagilagi ; e na nona vakayagataka na kaukauwa sa rawa kina vua me kauta kina na ka kece ga ki na ruku ni nona lewa .
E na vuku gona ni ka koya kemuni na wekaqu , oi kemuni ka'u sa dau lomana ka gadreva vakalevu , oi kemuni na noqu ka rekitaki , ka noqu i tekiteki , sa dodonu kina mo ni tu dei tiko ga e na nomuni bula vata kei na Turaga .
Au sa vakamasuti rau ko Iuotia kei Sainitiki me rau yalo vata e na vuku ni Turaga .
Ko iko tale ga , na noqu i tokani yalo dina , au kerei iko vakabibi mo vukei rau na yalewa oqo ka ni keitou a cakacaka vata sara vakaukauwa e na kena vakatetei na i tukutuku vinaka , ko i keitou vata tale ga kei Kelemedi kei ira kece tale ga na vo ni noqu i tokani sa volai tu na yacadra e na i vola ni bula ni Kalou .
Ni reki tiko ga e na nomuni sa tu vata kei na Turaga . Au kaya tale : ni reki tiko ga !
Me laurai vei kemuni na i vakarau ni yalo e malumalumu . Sa na vakarau lako mai na Turaga .
Ni kakua ni lomaleqataka e dua na ka ; ia na ka kece ga ko ni vinakata ni kerea vua na Kalou e na masu kei na vakavinavinaka .
Ka me na maroroya tiko na yalomuni kei na nomuni vakasama na vakacegu ni Kalou , na vakacegu e uasivita na ka kece ga e kilai rawa , e na vuku i Karisito Jisu .
Me'u tinia kemuni na wekaqu , ni tugana e na nomuni vakasama na veika kece ga e vinaka ka dodonu me vakacaucautaki ; koya na veika e dina , na veika e vakaturaga , na veika e dodonu , na veika e savasava , na veika e totoka ka dau dokai .
Ni vakayacora na veika ko ni sa vulica ka raica vei au , koya mai na ka au tukuna kei na ka au cakava , ka na tiko vata kei kemuni na Kalou dau veivakacegui .
Sa ka ni marau dina sara vei au , e na neirau bula vata oqo kei na Turaga , na nomuni vakaraitaka tale na nomuni veikauwaitaki ni sa oti e dua na gauna balavu . Au sega ni kaya ni a sa oti na nomuni kauwaitaki au , ia e a sega ga na gauna mo ni vakaraitaka rawa kina .
Au sega tale ga ni kaya trko na ka oqo me baleta na noqu dravudravua fiko , ka ni'u sa vulica oti me'u ciqoma e na yalo vakacegu na ka ga sa soli vei au .
Au sa kila na bula ni dravudravua ka'u sa kila tale ga na bula ni vutuniyau . Au sa kila rawa na ka vuni ka sa rawa kina oqo vei au me'u ciqoma e na marau na ka e soli vei au e na veivanua kei na veigauna kece ga , se'u via kana se'u mamau , dravudravua se'u vutuniyau .
Au sa rawa ni cakava na ka kece ga e na vuku i Karisito , o koya sa vakaukauwataki au .
Ia sa vinaka dina na nomuni mai vukei au e na gauna au a leqa tu kina .
Ko ni sa krla vrnaka tu na kai FIlipai ni sa kemuni ga na i vavakoso lotu ko ni a vukei au ni'u sa biuti Masitonia , koya e na gauna e sa qai tekivu wale ga krna na kena vunautaki na i Tukutuku Vrnaka . Sa i kemuni ga ko ni a vukei au e na verka e curu mai kei na veika e saumi tani .
Mai Cesalonaika mada ga ko ni a vakauta yani kina vakarua na nomuni ka ni veivuke .
E sega ni noqu via vaqara i loloma ga , ia e na noqu via raica ga me wili vei kemuni na vua ni nomuni vakabauta .
Sa tu oqo na veika kece ga au gadreva ka sa sivia na ka e rauti au . Sa tu oqo na ka kece ga au gadreva , na nomuni i loloma e kauta mai ko Epafirotaito . Sa vaka e dua na i soro boi vinaka vua na Kalou , na i madrali sa vakabau ka vakadonuya ko koya .
Ia e na solia vei kemuni na noqu Kalou , mai na levu ni ka e bini tu vua , na veika kece ga e ganiti kemuni , e na vuku i Karisito Jisu .
Me ia vua na Kalou na Tamada na veivakalagilagi ka sega ni mudu . Emeni .
Au sa loloma yani vei ira kece ga era sa nei Karisito Jisu . Era sa loloma yani vei kemuni na noda i tokani era sa tiko vata kei au .
Era sa loloma kece tale tu ga yani ko ira kece sara na tamata ni Kalou era tiko e ke , vakauasivi ko ira na lewe ni nona vuvale na Sisa .
Me tiko vata kei kemuni kece sara na loloma ni noda Turaga ko Jisu Karisito .

Mai vei Paula , e dua nai i apositolo i Karisito Jisu e na lewa ni Kalou , kei Timoci tale ga na tacida .
Vei ira na tamata ni Kalou ka veiwekani yalodina , era sa tu vata kei Karisito mai Kolosa . Me nomuni na loloma kei na vakacegu , mai vua na Kalou ko Tamada .
Keirau sa dau vakavinavinaka tiko ga vua na Kalou na Tama i Jisu Karisito na noda Turaga , ka dau masulaki kemuni e na veisiga .
Ka ni keirau sa mai rogoca na nomuni vakabauti Karisito Jisu , kei na nomuni dauloloma vei ira kece ga na tamata ni Kalou ,
ka vu mai na ka ko ni sa nuitaka , sa i koya sa maroroi koya tiko mai lomalagi me nomuni . Ko ni a sa rogoca na ka sa nuitaki tiko oqo mai na i tukutuku dina , oya na i Tukutuku Vinaka
e na kena sa yaco yani vei kemuni , ka sa tete tiko yani vaka kina ki vuravura taucoko , ka sa tu na vuana , ka sa tubu tiko ga , me vaka ga sa yaco tiko vei kemuni , ka a sa vaka tiko mai kina mai na i matai ni siga ko ni a qai rogoca kina na nona yalololoma na Kalou , ka kila rawa sara na kena dina .
Ko ni a vakatavulici kina mai vei Epafura , na neirau i tokani lomani . Sa i talatala yalodina i Karisito ko koya e na vukuda ,
ka sa mai tukuna vei keirau na nomuni loloma e na Yalo Tabu .
O koya gona , mai na siga keirau a rogoca kina , keirau sega ni cegu ni masulaki kemuni , ka masulaka tiko me soli vei kemuni na vuku vakayalo kei na yalomatua mo ni vakasinaiti kina e na kila na loma ni Kalou .
Ko ni na qai cakava rawa kina na i valavala e kilikili kei na Turaga , ka na vinakata sara ko koya , ka tu na vuamuni e na veicakacaka vinaka kece ga , ka tubu cake tiko ga na nomuni kila na Kalou .
Mo ni vakaukauwataki e na kaukauwa kece ga sa taka mai ua nona kaukauwa lagilagi , mo ni colata rawa kina na veika kece ga e na vosota kei na reki .
Ka mo ni vakavinavinaka vua na Tamada o koya sa vakarautaki kemuni me da wasei rawa e na nodra i votavota na yalosavasava e na matanitu ni rarama .
Sa vakabulai keda ko koya mai na vakatulewa ni butobuto ka kauti keda tani ki na nona matanitu na Luvena lomani ,
o koya eda sa sereki kina , ka bokoci na noda i valavala ca .
Ko Karisito na i yaloyalo ni Kalou tawa raici . Sa ulumatua ko koya , ka sa ulu ni veika buli kece ga .
Ka ni a bulia ko koya na veika kece ga , mai lomalagi kei vuravura , e rairai se tawa rairai , se ra i tikotiko vakatui se ra veimatanitu se ra turaga vakaliuci se ra turaga kaukauwa ; na ka kece ga , e a bulia ko koya , ka me ra nona tale ga .
A sa bula tu ko koya ni bera na ka kece ga , ka ra vakadutaitaki vata kece vua na ka kece ga .
Ko Karisito na ulu ni yago , na i soqosoqo lewenilotu ; o koya na i vakatekivu na ulumatua ka a vakaturi cake tale mai na mate , me cecere duadua kina ko koya e na ka kece ga .
Ni sa vinakata na Kalou me tiko vua na nona i tovo taucoko ,
ka me vakaveivinakatitaki e na vukuna na veika kecega , e vuravura se mai lomalagi , ka vakavuna na veivinakati e na nona mate e na kauveilatai .
Ia ko i kemuni , ko ni a kaitani e liu ka meca e na yalomuni kei na nomuni cakacaka ca .
Sa vakaveivinakatitaki kemuni e na nona a mate e na yagona me kauti kemuni rawa mai kina vua , ka ko ni sa savasava tu ka sega ni vakalewai rawa se me mai vunauci e matana .
Ia ko ya kevaka ko ni sa dei matua ga , e na nomuni vakabauta , ka sega ni yavalati mai na vakanuinui ni tukutuku vinaka ko ni a rogoca , ka sa vunautaki vei ira na tamata kece ga e na vuku i lomalagi , ka'u sa kena i talatala tu ko i au , ko Paula .
E ka ni marau tiko vei au oqo na noqu vakararawataki tiko e na vukumuni , ka'u vakayacora sara tiko kina e yagoqu na vo ni rarawa i Karisito e na vuku ni yagona , ko ya na i soqosoqo lewenilotu ,
ka'u sa lesi kina me'u kena i talatala me vaka na i lesilesi vakalou sa soli vei au me baleti kemuni . Sa i koya me'u vunautaka sara me macala na vosa ni Kalou .
Sa i koya na ka vuni ka vunitaki tu mai vei ira na veitabatamata e liu , ka sa qai vakaraitaki mai ki vei ira na tamata ni Kalou .
E a vinakata na Kalou me vakatakila vei ira na nona tamata na kena talei vakaidina na ka vuni oqo e na kedra maliwa na veimatanitu tani . Sa i koya oqo : na Karisito e na lomamuni na i nuinui ni bula lagilagi .
Sa i koya ga keitou sa vunautaka tiko , ka vakasalataka kina na tamata yadua , ka vakatavulici kina na tamata yadua e na vuku kece ga , me keitou na solia yani kina na tamata yadua sa matua e na Karisito .
Sa i koya oqo na i naki ni noqu cakacaka ka sasaga vagumatua tiko ga kina e na dela ni nona kaukauwa sa cakacaka yaco tiko vei au .
Ni'u vinakata mo ni kila na levu ni ka au sa cakava tiko e na vukumuni , kei ira tale ga mai Leotisea , kei ira kece tale ga era sa sega tiko ni raici au .
Au vakaraitaka ga me'u vakayaloqaqataki ira kina , ka me ra vakaduavatataki kina e na loloma , ka me nodra kina na vinaka sara ni kila sa vakadinadinataki matua mai na vuku dina , kei na kilai m ka vuni ni Kalou , io na kilai Karisito .
Sa vunitaki tu vua na i yau talei kece ga ni vuku kei na kila ka .
Au tukuna tiko na ka oqo , de mani dua e temaki kemuni e na vosa veicavilaki wale ga .
E dina ga au tiko tani vakayago , ia au sa tiko ga vakayalo kei kemuni , ka'u sa reki ni raica , na vinaka ni tovo ni nomuni tiko , kei na kaukauwa ni nomuni vakabauti Karisito .
Ni ko ni sa vakabauti Karisito Jisu me Turaga , mo ni bula tiko vata kaya .
Me ti sobu sara vua na wakamuni , ka tara cake tiko mai vua na nomuni bula , ka me kaukauwa cake tiko ga na nomuni vakabauta , me vaka ko ni a vakatavulici kina . Ka mo ni sinai tiko ga e na vakavinavinaka .
Mo ni qarauni kemuni de dua e rawai kemuni e na vakasama tawa yaga ka lasu wale ni vuku vakatamata , ka vu mai na i tukuni makawa , kei na veiyalo makawa ni vuravura ka segai mai vei Karisito .
Ni sa tiko vakayago vua na i tovo taucoko ni Kalou .
Ka sa taucoko na nomuni bula ni ko ni tu vata kaya , o koya sa ulu ni lewa kei na kaukauwa kece ga .
Ko ni a cilivi tale ga e na nomuni tu vua , ka sega ni a caka e na liga , oya e na nomuni sa luvata na i valavala ca ni yago e na veicilivi i Karisito .
Ka ko ni a bulu vata kaya e na papitaiso , ka ko ni a vakaturi cake vata kaya tale ga mai kina e na nomuni vakabauta na cakacaka yaco ni Kalou , o koya ka a vakaturi koya cake tale mai na mate .
Ko ni a mate tu e na i valavala ca , kei na nomuni a vakatawacili . Ia sa qai vakabulai kemuni vata kei Karisito na Kalou , e na nona sa bokoca oti na noda i valavala ca .
Sa bokoca tale ga na cala eda a vauci tu kina e na kena veivakaro ni lawa . E a kauta tani sara ni sa vakota tu ki na kauveilatai .
E a vakadrukai ira kece ga na veikaukauwa vakayalo kei vuravura kei ira na kaukauwa kece ga , na Karisito mai na kauveilatai , ka biuti ira me ra ka ni sarasara e matana levu , ka liutaki ira yani e na taqa ni qaqa me vaka era tamata vesu e na vatu .
O koya gona me kakua ni vakalewai kemuni e dua e na ka e baleta na kakana se ka ni gunu , se ka e baleta e dua na solevu , se vula vou , se siga ni vakacecegu .
Na veika oqo era sa i vakatakarakara wale ga ni veika dina e na qai yaco yaloyalo mai muri ; ia sa i Karisito ga na ka dina .
Me kakua ni ko ni vakuwai e na nona lewa e dua , ka dau vosataka wasoma na yalomalumalumu kei na qaravi agilosi , ka doudou voli ga e na vuku ni raivotu . Sa dokadokai koya wale ka sega na vuna dina , ia sa ka ni nona vakanananu wale ga vakatamata ,
ka sa sega ni vakarorogo matua vua na Karisito na Uluda , o koya sa vakania ka sema vata na yago taucoko e na kena veisema kei na kena veiua , ka tubu cake e na tubu vakalou .
Kevaka ko ni a sa mate vata kei Karisito e na kedra vakabauti na veiyalo makawa ni vuravura , a cava ga ko ni sa muria tiko ga kina na veivakaro e so me vaka ko ni sa okati tu ki vuravura
me vaka “ Kakua ni taura oqo , ” “ Kakua ni tovolea oqori ” “ Kakua ni tara ko ya ” ?
Era na oti kece na veika oqo ni ra sa vakayagataki oti . Era sa vakasama ka i vakavuvuli vakatamata .
E dina ga e vaka e rairai vuku na veika oqo e na kena vakaukauwataki na qaravi agilosi kei na yalomalumalumu , kei na vakararawataki ni yago . Ia era sega wale ga ni yaga e na kena lewai rawa na gagadre ni yago .

Ia kevaka ko ni sa vakaturi cake vata kei Karisito , ni vakasaqara na veika mai cake , sa tiko kina na Karisito , e na liga i matau ni Kalou .
Mo ni dau vakananuma tu ga na veika mai cake , kakua ga na veika e vuravura .
Ni ko ni sa mate tu , ka sa vuni tu na nomuni bula vata kei Karisito vua na Kalou .
Ia ni sa rairai mai na Karisito sa i koya na noda bula , ko ni na qai rairai vata kaya e na nona i serau .
O koya gona , mo ni vakamatea sara na veika vakavuravura ka tu vei kemuni : na veibutakoci , na i valavala dukadukali , na garogaro ca , na dodomo tawa dodonu , kei na kocokoco , sa i koya e dua na i tovo ni qaravi kalou lasu .
E na vuku ni veika oqo sa na yaco mai kina na cudru ni Kalou vei ira era sega ni talairawarawa vua .
E a dau nomuni i valavala tu na veika oqo e liu , ni ko ni a sa dau matau tu kina .
Ia oqo mo ni sa luvata tani kece sara : na daucudru , na dauleva , na lomaca . Me kakua na veivosacataki kei na vosa dukadukali mai na gusumuni .
Kakua na dauveilasutaki , ka ni ko ni sa luvata tani na tamata makawa kei na nona i valavala ,
ka ko ni sa vakaisulu tu e na tamata vou , o koya sa vakavoui tiko e na vuku , me veiucui kina kei koya ka a buli koya .
Sa sega kina ni nanumi tiko eso me ra Jiu ka so me kai Kirisi , e so me ra cili ka so me tawa cili , e so me ra matauvata ka so me kila ka , e so me ra bobula ka so me galala ia sa bibi duadua vei ira kece ga na Karisito , ka sa tiko e na ka kece ga na Karisito .
O koya gona , mo ni vakaisulu e na dauloloma , e na yalovinaka e na yalomalumalumu , e na yalomalua kei na dauvosota vakadede , ko i kemuni na nona digitaki na Kalou yalosavasava ka daulomani .
Mo ni dauveivukei , ka dauveivosoti ga kevaka e dua sa rarawa vua e dua vei kemuni . Me vaka sa dauvosoti kemuni na Karisito , mo ni veivosoti vaka tale ga kina .
Ia me kena i lutua ni ka kece ga oqo na dauloloma , sa i koya sa dau vauca vata na ka kece ga me duavata vinaka sara .
Ia me vakataulewa tiko e na lomamuni na vakacegu i Karisito , sa i koya na vakacegu ko ni a kacivi kina , e na dua bau na yago . Ka mo ni vakavinavinaka tiko ga .
Me vutuniyau tiko na lomamuni e na vosa i Karisito . Ni veivakatavulici tiko ka veivakadreti e na vuku kece ga ; ni laga same kei na sere ni lotu , kei na sere vakayalo ki vua na Kalou ni sa sinai na lomamuni e na vakavinavinaka .
Ia na ka kece ga ko ni cakava se cavuta me caka kece ga e na yaca ni Turaga ko Jisu , ka vakavinavinaka kina vua na Kalou na Tamada e na yacana .
O i kemuni na yalewa vakawati , ni dau talairawarawa vei ira na watimuni , me vaka sa kilikili ni ko ni tu vata kei na Turaga .
O i kemuni na tagane vakawati , mo ni dau lomani ira na watimuni , ka kakua ni dau voravora vei ira .
O i kemuni na gone , mo ni dau talairawarawa tiko ga vei ira na nomuni i tubutubu , ni vinaka sara oqori vua na Turaga .
O i kemuni na i tubutubu , mo ni kakua ni dau vakacudrui ira na luvemuni , de ra na qai dadatuvu kina .
O i kemuni na bobula , mo ni dau talairawarawa vei ira na nomuni turaga vakayago e na ka kece ga , ka kakua ni caka ga ni ra sa wanono tiko , me ka ga mo ni vinakati kina vakatamata , ia me ka ni lomamuni dina , e na nomuni rerevaka na Kalou .
Na ka kece ga ko ni cakava , cakava sara mai na vu ni yalomuni , me vaka e caka vua na Turaga , ka segai vei ira na tamata .
Ka nanuma tiko ni ko ni na taura ga mai vua na Turaga na i votavota me kena i sau . Ni sa i Karisito na Turaga ko ni qarava tiko .
Ka na saumi lesu vua na daucaka ca na cala ka cakava , ni sa sega ni dau veivakaduiduitaki na Kalou .
O i kemuni na turaga me dodonu ka rauta vinaka na nomuni i vakarau vei ira na nomuni tamata , ka nanuma tiko ni sa dua tiko na nomuni Turaga mai lomalagi .
Mo ni dau masu tiko ga , ka qaqarauni tiko e na vakavinavinaka vua na Kalou .
Dau masulaki keitou tale ga , me dolava na Kalou na sala me keitou vunau ka tukuna kina na ka vuni nei Karisito o koya au sa vesu tu kina oqo .
Me'u tukuna sara kina vakamatata , me vaka na kena vosa dodonu dina .
Mo ni valavala vakavuku vei ira e taudaku , ka mo ni vakayagataka vakavinaka na gauna .
Me dau tau vakayalovinaka na nomuni vosa ka dau vakatuituinataki , ka mo ni dau kila se cava e dodonu mo ni kaya vei ira yadua ko veivosaki kaya .
E na tukuna vei kemuni na ka kece ga e baleti au ko Tikiko na wekada lomani , ka i talatala yalodina , ka noda i tokani e na cakacaka ni Turaga .
Sa i naki sara ga oqori ni noqu talai koya yani vei kemuni , mo ni na kila kina se keitou sa vaka evei tu e ke , ka de rawa ni vakayaloqaqataki kemuni ko koya .
E rau lako vata tu yani kei Onisimo , na wekaqu vinaka ka yalodina , ka dua ga vei kemuni ko koya . E rau na tukuna vei kemuni na veika kece sa caka tiko e ke .
Sa loloma tu yani ko Arisitako na noqu i tokani kaivesu vata , kei Marika na tavalei Panapasa . Ko ni sa vakadreti oti e na ka e baleti koya , oya mo ni kidavaki koya kevaka e lako yani vei kemuni ,
kei Josua ka yacana tale ga ko Jusito . Sa i iratou tolutolu ga oqo na tamata cili vei ira na noqu i tokani e na cakacaka ni matanitu ni Kalou , ka ratou sa dau veivakacegui vei au .
Sa loloma tu yani vei kemuni ko Epafira , o koya e dua ga vei kemuni , ka tamata i Karisito Jisu , ka dau masulaki kemuni vagumatua ka kerea tiko ga kina mo ni tudei e na yalomatua kei na lomadei e na nomuni muria taucoko ni lomana .
Ni'u sa vakadinadinataka na nona a dau cakacaka vagumatua sara e na vukumuni , kei na vukudra tale ga mai Leotisea kei ira mai Aiarapole .
Erau sa loloma tu yani vei kemuni ko Luke na vuniwai lomani kei Timasa .
Au sa loloma tu yani vei ira na veiwekani mai Leotisea , kei Nemifa tale ga kei na i vavakoso lotu e na nona vale .
Ia ni sa wili oti na i vola oqo vei kemuni , me qai la'ki wili tale ga ki na i vavakoso mai Leotisea , ka mo ni qai wilika tale ga na i vola e vakau mai Leotisea .
Ka mo ni kaya tale ga vei Akipo , “ Mo qarauna mo qarava vakaoti sara na i tavi ka sa soli vei iko e na cakacaka ni Turaga . ”
Au sa vola yani oqo e na ligaqu dina na noqu loloma yani ko i au ko Paula . Ni kakua ni guilecava na noqu vesu . Me tiko ga vei kemuni na loloma .

Oqo na i vola mai vei iratou ko Paula , Sailasa kei Timoci — Ki na nodra i soqosoqo lewe ni lotu mai Cesalonaika , ko ira era sa nona na Kalou ko Tamada kei na Turaga ko Jisu Karisito . Me nomuni mada ga na loloma kei na vakacegu .
Keitou sa dau vakavinavinaka tiko ga vua na Kalou e na vukumuni kece ga , ka dau nanumi kemuni e na neitou masu .
E sega ni mudu na neitou vakananuma e na mata ni noda Kalou ko Tamada na nomuni vakavatukanataka na nomuni vakabauta , na nomuni cakacaka vagumatua e na vuku ni nomuni loloma , kei na tu dei ni nomuni vakanuinui vua na noda Turaga ko Jisu Karisito .
Kemuni na wekai keitou , keitou sa kila ni sa lomani kemuni na Kalou ka sa digitaki kemuni ko koya mo ni nona dina sara .
Ni keitou a sega ni kauta yani vei kemuni na i Tukutuku Vinaka e na vosa wale ga , ia e na kaukauwa ga kei na Yalo Tabu , kei na neitou sa vakadinadinataka e na vu ni yalo i keitou ni sa i tukutuku dina . Ko ni kila vinaka tiko na i vakarau ni neitou bula e na gauna keitou a sa tiko vata kina kei kemuni . Keitou a cakava vaka koya mo ni kila vinaka cake kina .
Ko ni a mani vakadamurimuri keitou ka vakadamurimuria vaka tale ga kina na Turaga . Ka dina ga ni ko ni a vakararawataki vakalevu kina , ia ko ni sa vakabauta na i tukutuku e na reki sa vu mai vua na Yalo Tabu .
Ko ni sa yaco kina mo ni vakaraitaki vei ira kece ga na tamata vakabauta mai Masitonia kei Akaia .
Ka ni sega wale ga ni ko ni vakavuna me rogo na i tukutuku ni Turaga mai Masitonia taucoko kei Akaia , ia e a tete tale ga na i rogorogo ni nomuni vakabauta na Kalou ki na veiyasana kece ga , ka sa sega tale na ka me keitou kaya kina .
Era sa dau veivosakitaka ko ira kece na tamata e kea na nomuni ciqomi keitou e na gauna keitou a sikovi kemuni kina , kei na nomuni a saumaki mai na veimatakau ki vua na Kalou , mo ni qarava kina na Kalou bula ka dina ;
ka mo ni waraka na Luvena me lako mai lomalagi , o koya ka a vakatura mai na mate , oya ko Jisu ; o koya sa vakabulai keda mai na cudru ni Kalou e sa bera tiko mai .
Kemuni na veiwekani , ko ni kila vinaka vakai kemuni ni a sega ni maumau wale na neitou a la'ki tiko e na kemuni maliwa .
Ko ni sa kila na neitou a vakararawataki ka vakamaduataki sara mai Filipai , ni sa bera ni keitou yaco yani vei kemuni . E dina ga ni a levu sara na veivorati , ia e a vakayaloqaqataki keitou na noda Kalou me keitou tukuna vei kemuni na nona i Tukutuku Vinaka .
E a sega ni caka na neitou veisureti e na dela ni veivakacalai , se e na dua na i naki duka se e na veivakaisini .
Ia keitou sa dau vunau ga me vaka sa vinakata na Kalou , ka ni sa nanuma ko koya ni sa ganiti keitou me keitou kauta na i Tukutuku Vinaka . Keitou sega gona kina ni saga me ra vinakati keitou kina na tamata , na Kalou ga , o koya sa dau vakatovolea na i naki ni lomada .
Ni ko ni sa kila ni keitou a sega ni lako yani vei kemuni e na vosa ni veicavilaki wale ga , ka sega tale ga ni tauca e dua na vosa me ubia na yalo kocokoco . Sa neitou i vakadinadina kina na Kalou .
Keitou a sega tale ga ni qara me ra dokai keitou kina na tamata , se ko i kemuni se ko ira na tani , e dina ga ni a rawa me keitou vakacolati kemuni e na vuqa na ka , ni keitou sa i apositolo i Karisito .
Ia keitou a dau yalo vinaka ga e na kemuni maliwa me vaka e dua na dauveimei vei ira na gone e susugi ira tiko .
O koya gona oya e na levu ni neitou taleitaki kemuni keitou a sega ni via solia wale ga kina vei kemuni na i Tukutuku Vinaka ni Kalou , ia keitou a solia sara tale ga na neitou bula ; ka ni ko ni sa rui ka lomani dina vei keitou .
Ko ni na nanuma tiko na veiwekani na neitou cakacaka kei na neitou oga . Keitou a dau cakacaka e na siga kei na bogi me keitou kakua kina ni vakaicolacolataka e dua vei kemuni e na gauna keitou vunautaka tiko kina vei kemuni na i Tukutuku Vinaka ni Kalou .
Ko ni sa i vakadinadina vata kei na Kalou e na kena savasava , dodonu ka tawa cala na neitou i vakarau e na kemuni maliwa na vakabauta .
Me vaka ko ni kila ni keitou a vaka na tama vei ira na luvena e na neitou a tuberi kemuni yadudua ,
ka vakacegui kemuni ka vakauqeti kemuni mo ni vakarautaka na i vakarau ni bula sa kilikili vua na Kalou , o koya sa kacivi kemuni tiko ki na nona matanitu lagilagi .
Keitou dau vakavinavinaka tale tiko ga vua na Kalou e na vuku ni nomuni a ciqoma na vosa ni Kalou ko ni rogoca mai vei keitou . Ko ni a sega ni vakabauta me vaka e a vosa ga ni tamata , ia me vaka ga e vosa ni Kalou . Io e vosa dina ga ni Kalou na vosa koya , ka sa i koya sa cakacaka tiko vei kemuni sa vakabauta .
Sa mani yaco vei kemuni na wekaqu na ka e a yaco vei ira na veisoqosoqo lewe ni lotu ni Kalou mai Jutia , ko ira era sa nei Karisito Jisu ; ko ni sa sota kei na veika rarawa mai vei ira na wekamuni me vaka era a sota kaya mai vei ira na Jiu ko ira koya .
Sa i ira era a vakamatea na Turaga ko Jisu Karisito kei ira tale ga na parofita ; ka sa i ira tale ga era a vakacacani keitou . A ra sa sega ni vinaka vua na Kalou , ka ra sa veicati tale ga kei ira na tamata kece ga !
Era a tovolea tale ga me ra tarova na neitou vunau vei ira na kai matanitu tani , me ra vakabulai kina . Ia e na nodra kitaka koya era sa qai vakacavara vakavinaka sara kina na i valavala ca era a kitaka tiko mai . Ia oqo sa qai yacovi ira sara na cudru ni Kalou !
Ia ko i kemuni na veiwekani , e dina ga ni keitou a takali vakalekaleka , mai na matamuni , ia keitou a sega sara ni guilecavi kemuni . Sa dua tani na neitou dau nanumi kemuni kei na neitou dau gadreva me da veirai mata tale !
Keitou sa gadreva sara vakalevu me keitou lesu yani vei kemuni . Ko i au mada ga , ko Paula , au a tovolea vakavica me'u lesu yani vei kemuni , ia e a vakataotaka na neitou i lakolako ko Setani .
Ia sa i kemuni ga — sega ni dua tale na neitou i nuinui , neitou i sakisaki ka vu ni neitou vakacibicibitaka na noda qaqa e na mata ni noda Turaga ko Jisu e na nona lako mai .
Sa i kemuni ga na neitou lagilagi kei na neitou vu ni reki .
Ia ni keitou sa sega ni vosota rawa na neitou via raiei kemuni , keitou sa mani nakita kina me keirau sa tiko ga mai Aceni ,
ka talai Timoci yani na wekada , na i talai ni Kalou ka neirau i tokani e na kena vakatetei na i Tukutuku Vinaka kei Karisito . Keirau talai koya yani me la'ki vakayaloqaqataki kemuni mo ni tu dei e na nomuni vakabauta ,
me kakua kina ni saumaki lesu e dua vei kemuni e na vuku ni veivakararawataki sa yaco tiko vei kemuni . Ko ni sa kila tiko vaka i kemuni ni sa yaco na veivakararawataki vaka oqori me vaka na lewa ni Kalou e na vukuda .
Keitou a sa tukuna rawa tiko vei kemuni ni keitou a sa tiko kei kemuni ni da na vakararawataki ; ia me vaka ko ni sa kila a mani yaco dina me vaka kina .
Koya gona na vuna , ni'u sa sega tale ni vosota rawa tiko , au sa talai Timoci yani kina . Au talai koya yani me rawa ni'u mai kila na i tuvaki ni nomuni vakabauta ka ni'u taqayataka de lakolako ka veretaki kemuni ko koya na Daunivere , ka sa na qai mate wale ga kina na neitou cakacaka .
Ia sa lesu tale mai oqo ko Timoci ka sa lako vata mai kei na i tukutuku rogorogo vinaka ni nomuni vakabauta kei na nomuni loloma . Sa mai tukuna vei keitou na nomuni dau nanumi keitou tu ga kei na nomuni gadreva tiko mo ni raici keitou , me vaka sara tale ga na levu ni neitou gadreva me keitou raici kemuni .
E na vuku gona ni ka oqo kemuni na veiwekani , keitou sa vakacegui kina mai na neitou leqa kei na rarawa kece ga . Sa vakacegui keitou na nomuni vakabauta .
Ia sa na qai talei cake sara vei keitou na bula kevaka ko ni sa tu dei tiko vua na Turaga .
A cava me keitou kaya rawa me vakaraitaka vakavinaka na levu ni neitou vakavinavinaka vua na Kalou me baleti kemuni , kei na levu ni reki sa mai yaco vei keitou e na vukumuni , e na neitou tu oqo e na mata ni noda Kalou ?
Keitou sa masulaka sara vagumatua e na siga kei na bogi me da na veirai mata sara ka me keitou na vakatavulica vei kemuni na veika era sa vo tiko e na nomuni vakabauta .
Me tuberi keitou mada ga na Kalou na Tamada kei na noda Turaga ko Jisu me keitou lako yani vei kemuni ;
ka me vukei kemuni mada ga na Turaga me tubu cake ka vuabale na nomuni veilomani vaka i kemuni kei na nomuni loloma vei ira na tamata kece ga , me vaka na neitou loloma vei kemuni !
Me vakataudeitaka kina ko koya na lomamuni me tawa cala ka savasava e na mata ni Kalou ko Tamada e na gauna e na lako tale mai kina na noda Turaga ko Jisu Karisito kei ira kece na nona tamata yalo savasava .
Keitou a sa vakaraitaka vei kemuni na veiwekani na i tovo ni bula sa vinaka vua na Kalou ; sa dina ko ni sa vakayacora tiko , ia keitou kerea ka vakamasuti kemuni mo ni vakayacora vakavinaka cake sara .
Me vaka ni ko ni sa kila tu na veivakaro keitou a vakarota vei kemuni e na vuku ni Turaga ko Jisu ,
ka ni vinakata na Kalou mo ni savasava vakayalo ; ka mo ni kakua ni dau veibutakoci .
Na tagane yadua me kila na sala savasava ka dokai me taura kina na yalewa me watina .
Me kakua e na garogaro ca me vakataki ira na tawa lotu , era sega ni kila na Kalou .
E na vuku ni ka oqo me kakua ni dua na tagane me caka cala kina se via la'ki siova na ka e nona na wekana , ni sa dau veivakatotogitaki na Turaga e na veika oqo . Keitou a sa tukuna oti na ka oqo ka vakaroti kemuni kina vakabibi e liu .
Ni sa sega ni kacivi keda na Kalou me da vakayacora na veivalavala dukadukali , ia me da yalo savasava ga .
O koya gona , na tamata yadua e sega ni via muria na i vakavuvuli oqo e sega ni cata na tamata , ia sa cata ga na Kalou , na Kalou ka a solia vei kemuni na Yalona Tabu .
Ia e na vuku ni veilomani vakaveitacini e sega soti ni yaga me'u volavola yani kina vei kemuni , ni a sa vakavulici kemuni oti na Kalou mo ni veilomalomani .
Ko ni sa lomani ira sara tiko ga vaka kina na veiwekani kece mai Masitonia taucoko . Ia keitou vakamasuti kemuni na veiwekani mo ni gumatuataka cake sara .
Me nomuni i naki dei mo ni tiko vinaka kei ira na tani , mo ni dui qarava ga na ka e nomuni yadua ka cakacaka e na ligamuni mo ni rawata kina na nomuni bula me vaka keitou a vakarota vei kemuni .
E na sala oqo era na vakarokorokotaki kemuni kina na tawa lotu , ka ko ni na sega tale ga ni vakararavi kina vua e dua tale na tamata me baleta na veika mo ni bula kina .
Ia keitou sega ni vinakata mo ni lecava na veiwekani na ka e baleti ira era sa mate , mo ni kua kina ni yalo bibi me vakataki ira na tani ka sega tu na nodra i nuinui .
Ia me vaka ga eda sa vakabauta ni a mate ko Jisu ka tu cake tale mai na mate , e na vaka tale ga kina ko ira era sa mate ka ra sa vakabauti Karisito tu ; e na kauti ira vata mai kei Jisu na Kalou .
Keitou sa tukuna vei kemuni na ka oqo me vaka na vosa ni Turaga , oya ni da na sega ni liu vei ira era sa mate ko i keda eda sa bula tiko e na gauna e na lako tale mai kina na Turaga .
E na kacivaki taumada e dua na i vakaro , ka tarava na domo ni agilosi liu , sa na qai rogo mai na davui ni Kalou , ka sa na qai lako sobu mai lomalagi na Turaga . Era na qai tu cake taumada ko ira na mate era vakabauti Karisito ;
eda na qai kau vata yani kei ira e na o , ko i keda na bula ka da sa vo tiko , me da veitavaki kei na Turaga e na maliwa lala . Eda na qai tiko vata vaka kina kei na Turaga ka sega ni mudu .
O koya gona mo ni qai veivakacegui vaka i kemuni e na veivosa oqo .
Kemuni na veiwekani e sega ni yaga me'u vola yani vei kemuni na veigauna kei na veisiga e na vakayacori kina na veika oqo .
Ni ko ni sa kila vinaka tu ni na lako mai na Siga ni Turaga me vaka e dua na daubutako e na bogi .
E na gauna era na kaya kina na tamata , “ Eda sa qai vakacegu ka tiko vinaka ” e na qai yaco vakidacala vei ira na rusa me vaka na kena yaco na mosi ni kete vua e dua na yalewa bukete sa taratara , ka na sega ni dua e dro tani rawa kina .
Ia ko i kemuni na veiwekani ko ni sega ni tiko e na butobuto me yaco yani kina vakidacala vei kemuni na siga koya me vaka na daubutako .
Ni ko ni sa gone kece ga ni rarama , ka gone ni siga . Eda sa sega ni gone ni bogi sa butobuto .
Me da sa kakua gona kina ni moce tiko me vakataki ira na tani ; ia me da yadra tiko ga ka yalo matua .
Ni ko ira era moce era dau moce e na bogi kei ira era mateni era dau mateni e na bogi .
Ia ko i keda na gone ni siga me da yalo matua ko tokara na vakabauta kei na loloma me i sasabai ni lomasereda kei na noda nuitaka na veivakabulai me i vakaruru ni uluda .
Ni a sega ni lesi keda na Kalou me da rusa , ia me da taukena ga na veivakabulai e na vuku i Jisu Karisito na noda Turaga .
Sa i koya ka a mate e na vukuda me rawa ni da na bula vata kaya e na gauna sa na lesu tale mai kina , se da bula tiko se da sa mate e na gauna koya .
O koya gona mo ni veivakacegui ka veivakatataki cake kina vaka i kemuni me vaka ko ni sa cakava tiko .
Ia keitou vakamasuti kemuni na veiwekani mo ni dokai ira era cakacaka tiko e na kemuni maliwa , ko ira sa digitaki ira na Turaga me ra liutaki kemuni ka dau vakatavulici kemuni .
Mo ni vakarokorokotaki ira sara ka lomani ira e na vuku ni cakacaka era sa kitaka tiko . Mo ni veilomani tiko vaka i kemuni .
Keitou vakamasuti kemuni na veiwekani , mo ni vunauci ira na vucesa , vakayaloqaqataki ira era yalo lailai , vukei ira era malumalumu ka dau vosoti ira na tamata kece ga .
Raica me kua ni dua me veisausaumitaka na ca vua e dua , ia mo ni qara na caka vinaka vei kemuni vaka i kemuni kei ira na tamata kece ga .
Ni reki tiko ga .
Ni masu tiko ga me kakua ni mudu .
Ni vakavinavinaka e na vuku ni veika kece ga e na veigauna kece ga , ni sa i koya oqo na loma ni Kalou vei kemuni e na vuku i Karisito Jisu .
Ni kakua ni tarova na cakacaka ni Yalo Tabu ;
ni kakua ni beca na nona i tukutuku mai vei ira na parofita .
Ia ni vakatovolea na ka kece ga e tukuni ; taura matua na ka e vinaka ;
ka tarovi kemuni mai na ka kece ga e ca .
Me vakasavasavataki kemuni sara na Kalou dau veivakacegui , ka me sa maroroya taucoko , me kakua sara ni cala , na yalomuni , kei na lomamuni kei na yagomuni me yacova na siga e na lako tale mai kina na Turaga ko Jisu Karisito .
Sa yalo dina ko koya sa kacivi kemuni ka na cakava tale ga na ka oqo .
Kemuni na veiwekani , ni dau masulaki keitou tale ga .
Ni kidavaki ira na veiwekani kece ga e na i regu savasava .
Au sa vakarota vei kemuni , e na yaca ni Turaga , me wili na i vola oqo vei ira kece na veiwekani .
Me tiko vata ga kei kemuni na loloma ni noda Turaga ko Jisu Karisito .

Oqo na i vola mai vei iratou ko Paula , Sailasa kei Timoci — Ki na nodra i soqosoqo lewe ni lotu na kai Cesalonaika ko ira era sa nona na Kalou ko Tamada kei na Turaga ko Jisu Karisito .
Me nomuni mada ga na loloma kei na vakacegu mai vua na Kalou ko Tamada kei na Turaga ko Jisu Karisito .
Sa kilikili me keitou sa dau vakavinavinaka tiko ga vua na Kalou e na vukumuni na veiwekani . Sa dodonu me keitou kitaka tiko vaka kina baleta ni sa tubu vakalevu sara na nomuni vakabauta ka sa toso cake tiko ga na nomuni veilomani vaka i kemuni .
Keitou sa dau vakacaucautaki kemuni kina e na veisoqosoqo lewe ni lotu ni Kalou e na vuku ni nomuni lomadei kei na nomuni vakabauta e na veivakacacani kece ga kei na veika rarawa ko ni sota kaya tiko .
Sa vakaraitaki e na veika oqori na dodonu ni lewa ni Kalou , ka sa kena i naki mo ni vakarautaki kina mo ni curu ki na nona matanitu . Sa i koya na matanitu oqo sa yaco tiko kina vei kemuni e daidai na veivakararawataki .
Ia e na sauma vakadodonu na Kalou na veika oqo , ka na vakararawataki ira era sa vakararawataki kemuni tiko .
E na vakacegui kemuni na vakararawataki tiko ko koya , ka na vakacegui keitou tale ga , e na gauna e na vakaraitaki mai kina mai lomalagi na Turaga ko Jisu vata kei ira na nona agilosi kaukauwa .
E na yameyame ni buka , me totogitaki ira era bese ni kila na Kalou kei ira era sega ni vakabauta nai Tukutuku Vinaka ni noda Turaga ko Jisu .
Sa nodra i totogi me ra vakarusai ka tawasei tani mai na mata ni Turaga kei na nona kaukauwa vakaiserau ka tawa mudu .
Ni sa na lako mai ko koya e na siga koya me vakalagilagi kina mai vei ira na nona tamata yalosavasava ka vakacaucautaki mai vei ira kece era sa vakabauta . Ko ni sa na okati tale ga kina ko i kemuni ko ni sa vakabauta na i tukutuku keitou sa tukuna vei kemuni .
Sa i koya oqo na vuna keitou sa dau masulaki kemuni tiko ga kina , me qisi kemuni na Kalou mo ni veiganiti kei na bula sa kacivi kemuni kina ko koya , ka me vakayacora sara e na nona kaukauwa na nomuni veigagadre vinaka kece ga kei na cakacakataki ni nomuni vakabauta .
Mo ni vakacaucautaka kina na Turaga ko Jisu ko i kemuni , ka me vakacaucautaki kemuni tale ga kina ko koya , me vaka na loloma ni noda Kalou kei na Turaga ko Jisu Karisito .
Ia me baleta na lako tale mai ni noda Turaga ko Jisu Karisito kei na noda soqoni vata vua me da tavaki koya , keitou sa vakamasuti kemuni kina na veiwekani ,
me kakua ni veilecayaki vakatotolo na nomuni vakasama , se mo ni loma leqa mai na nona parofisai se na nona vunau e dua na tamata se e na dua na i vola e nomuni ni vu mai vei keitou ka tukuni kina ni sa yaco oti mai na Siga ni Turaga .
Me kakua ni dua e vakacalai kemuni e na dua na ka . E na sega mada ni yaco na Siga koya me yacova ni sa yaco oti na vuki tani mai vua na Kalou ka sa vakaraitaki ko koya na Daucaka Ca ko koya sa nakiti tu me na vakarusai mai eli .
Sa i koya sa dau veivorati kei ira kece ga era sa vakatokai me ra kalou se me ra dau qaravi vakalou , ka na vakacerecerei koya me cecere vei ira kece ga . E na lako tale ga ko koya ka laki dabe e na Vale Tabu ni Kalou ka na kaya ni sa i koya na Kalou .
Ko ni sa sega beka ni nanuma ni'u a dau tukuna vei kemuni na veika oqo e na gauna au sa tiko vata kina kei kemuni ?
Ia ko ni sa kila tiko na ka e tarovi koya tiko e na gauna oqo ka me qai vakaraitaki ga mai kina ko koya e na kena gauna .
Ni sa cakacaka tiko edaidai na kaukauwa vuni ni ca ; ia e na sega mada ni yaco na ka sa dodonu me yaco me yacova ni sa kau tani ko koya e se tarova tiko e na gauna oqo .
E na qai vakaraitaki mai na Daucaka Ca koya , ia e na qai vakamatei koya na Turaga ko Jisu e na i cegu ni gusuna ka vakarusai koya e na i serau ni kena i rairai ni sa lako mai .
E na qai lako mai na Daucaka Ca e na kaukauwa i Setani ka cakava na veimataqali i vakatakilakila lelevu kece ga kei na veika veivakurabuitaki vakailasu kece ga ;
kei na veivakacalai ca kece ga vei ira na rusa ni ra sega ni via lomana na ka dina me ra bula kina .
Sa i koya oqo sa tala mai kina na Kalou na veivakacalai kaukauwa vei ira ka ra sa vakabauta kina na ka lasu ;
me ra vakarusai kina ko ira kece ga era sega ni vakabauta na ka dina , ia ka ra sa dau taleitaka ga na ka sa sega ni dodonu .
Ia sa kilikili me keitou sa dau vakavinavinaka tiko ga vua na Kalou e na vukumuni na veiwekani , ko i kemuni sa dau lomani kemuni na Turaga , ni sa digitaki kemuni na Kalou mai na i vakatekivu mo ni vakabulai , ni ko ni sa vakasavasavataki e na Yalo Tabu ka vakabauta na ka dina .
Sa kacivi kemuni ki na ka oqo ko koya e na neitou i tukutuku vinaka , mo ni taukena kina na lagilagi ni noda Turaga ko Jisu Karisito .
Sa i koya oqo mo ni tu dei kina na veiwekani ka taura matua na veivakavuvuli keitou a vakavulici kemuni kina e na vosa se e na i vola .
Ia me vakaceguya mada ga na lomamuni ka vakataudeitaki kemuni e na vei cakacaka kei na veivosa vinaka kece ga na noda Turaga ko Jisu Karisito vata kei koya na Kalou ko Tamada , o koya ka a lomani keda ka solia vei keda na loloma na vakacegu tawa mudu kei na vakanuinui vinaka !

Me'u tinia , oi kemuni na veiwekani , ni masulaki keitou , me tete vakatotolo yani kina ka gumatua na vosa ni Turaga me vaka e a sa yaco e na kemuni maliwa ,
ka me keitou vakabulai tale ga kina mai na ligadra na tamata yalo vakatani ka dau caka ca ; ka ni ra sega ni vakabauta kece na tamata .
Ia sa yalo dina na Turaga . E na vakaukauwataki kemuni ka maroroi kemuni ko koya mai vua na vunica .
Keitou sa yalodei tale ga vua na Turaga e na vukumuni , ni ko ni sa cakava tiko na veika keitou sa dau vakarota vei kemuni .
Me tubera mada ga na lomamuni na Turaga ki na loloma ni Kalou kei na yalo ni vosota sa dau solia na Karisito .
Ia oqo keitou sa vakaroti kemuni na veiwekani e na yaca ni noda Turaga ko Jisu Karisito mo ni kakua ni dau tiko vata kei ira na wekada vucesa ka dau vakasavuliga wale voli ga , ni sa sega ni vaka koya na i vakavuvuli ko ni a rogoca mai vei keitou .
Ni ko ni sa kila vaka i kemuni ni sa kilikili mo ni vakamurimuri keitou , ka ni keitou a sega ni dau vakasavuliga wale voli ga e na kemuni maliwa .
Keitou a sega ni kana wale vua e dua na tamata . la keitou a cakacaka ga ka oga e na siga kei na bogi me keitou kakua kina ni vakaicolacolataka e dua vei kemuni .
E sega ni baleta ni sega vei keitou na dodonu me keitou namaka kina na nomuni veiqaravi ia keitou a kitaka ga me i vakaraitaki vei kemuni , mo ni vakamurimuria .
E na gauna keitou a sa tiko vata kina kei kemuni keitou a sa tauca oti vei kemuni na i vakaro oqo : “ Kevaka e sega ni via cakacaka e dua na tamata me kakua ni vakani ”
Ni keitou sa rogoca ni so vei kemuni era vakasavuliga tu ga , ka ra dau vakacacana voli ga na nodra cakacaka na tani .
Keitou sa vakaroti ira yani ka vakamasuti ira sa vaka koya e na vuku ni Turaga ko Jisu Karisito , me ra qarava ga vakavinaka na nodra dui cakacaka ka kana mai na veika era rawata vaka i ira .
Kemuni na veiwekani , ni kakua ni vakacauoca e na caka vinaka .
Ia kevaka e dua e bese ni muria na neitou vosa e na i vola oqo , me kilai vinaka tiko na tamata koya ka me kakua ni dua e kauwaitaki koya , me na madua kina ko koya .
Ni kakua ga ni okati koya me vaka e dua na meca , ia mo ni vunauci koya ga me vaka ni sa wekamuni .
Ia me solia tiko ga vei kemuni ko koya na Turaga ni veivakacegui na vakacegu e na gauna kece ga . Me tiko vata kei kemuni kece ga na Turaga !
Ko i au ko Paula , ka'u sa vola yani na vakanuinui vinaka oqo e na ligaqu dina . Sa i koya oqo na i vakadinadina e na noqu i vola kece ; oya na we ni ligaqu .
Me tiko vata kei kemuni kece sara na loloma ni noda Turaga ko Jisu Karisito .

Oqo na i vola i Paula na i apositolo i Karisito Jisu e na lewa ni Kalou na noda i vakabula kei Karisito Jisu o koya na noda i nuinui .
Ki vei Timoci na luvequ dina e na vakabauta . Me solia vei iko na Kalou na Tamada kei Karisito Jisu na noda Turaga , na loloma na yalo loloma kei na vakacegu .
Au vinakata mo tiko ga e Efeso me vaka au a kerea mo vakayacora e na gauna au a lako tiko kina ki Masitonia . Au vinakata mo vakarota vei ira na tamata e so me ra kakua ni vakatavuvulitaka na i vakavuvuli lasu ,
ka kakua ni vakaogai ira e na vulica na i tukuni e so kei na i vola ni kawa bababalavu e vuqa . Na veika oqo sa vakavuna na veileti ia sa sega ni vakayacori kina na i naki na Kalou sa kilai e na vakabauta .
Na i naki ni vakaro oqo sa i koya me vakatubura na loloma sa vu dina mai e na yalosavasava , e na lewa e loma vinaka kei na vakabauta dina .
E so era sa gole tani mai na veika oqo ka ra goleva na veivosaki wale .
Era sa gadreva me ra dauvakatavuvulitaka na lawa ni Kalou ia era sa sega mada ga ni kila na ka era vosataka se na veika era sa vosa doudou kina .
E da sa kila ni sa ka vinaka na lawa ke sa muri vakavinaka ,
ni da sa kila sa sega ni buli na lawa me baleti ira na tamata vinaka , ia me baleti ira ga sa sega ni dau muria na lawa kei ira na dau i tovo ca , na tawa lotu , na i valavala ca , na tawa savasava , na dukadukali ; sa baleti ira tale ga era vakamatea na tamadra se na tinadra , ko ira na daulaba ,
ko ira na dauveibutakoci , ko ira na dauveimoceri vakatagane se vakayalewa , ko ira na daubutako tamata , ko ira na lasulasu , ko ira na daububului vakailasu kei ira era dau cakava na veika sa veisaqasaqa kei na i vakavuvuli dina .
Na i vakavuvuli sa salavata kei na i Tukutuku Vinaka lagilagi ni Kalou cecere sa soli vei au me'u vunautaka .
Au vakavinavinaka vei Karisito Jisu ko koya sa solia vei au na kaukauwa me baleta na cakacaka oqo , ni sa i koya sa nanuma ni'u sa yalodina ka digitaki au kina ki na cakacaka oqo ,
veitalia ga na noqu a vakasewasewani koya ka vakararawataki koya ka tamata viavialevu vua . Ia sa yalo loloma vei au baleta ni'u sa dua vei ira na sega ni vakabauti e na gauna ko ya , ia au a cakacaka tu e na lecaika .
Ia sa sovaraka vei au na Turaga na nona loloma soliwale ka solia vei au na vakabauta sa noda e na noda duavata kei Karisito Jisu .
Sa lako mai ki vuravura ko Karisito Jisu me vakabulai ira na i valavala ca . Sa dina na vosa ko ya ka sa yago me da vakabauta ka kakua tale ni vakatitiqataka , ni ko i au sara mada ga na tamata i valavala ca levu duadua .
Ia na vuna sa vakaraitaka kina vei au ko Karisito Jisu na nona loloma tawa yalani sa i koya ni sa gadreva me'u i vakaraitaki , me'u i dusidusi vei ira era via lako mai me ra vakabauti koya ni sa sala ki na bula tawa mudu .
la me ia vua na Tui ni veitaba gauna kece ga , sa sega ni mate rawa , ka sega ni laurai , na Kalou e dua bauga na vakarokoroko kei na veivakalagilagi ka sega ni mudu . Emeni .
Timoci , na luvequ , e so na vosa ni parofisai e a tukuni makawa me baleti iko ka vakavuna me'u vakataqara kina vei iko na i tavi oqo . Mo yalodina ki na veivosa ni parofisai ko ya ka vala e na i valu vinaka ,
e na vakabauta kei na lewa e loma vinaka . E so era sa biuta tani na ka oqo ka sa voca kina na nodra vakabauta .
E rau sa vaka kina ko Imeneo kei Alekisada , ko i rau au sa soli rau vei Setani . Sa yaga me rau vakavulici me rau kua kina ni vosa vakacacataka na Kalou .
Ia na i matai ni ka au kerea sa i koya me caka na masumasu , na masu ni kerekere , na veimasulaki baleti ira na tani kei na vakavinavinaka vua na Kalou e na vukudra na tamata kece ga ;
me ra masulaki na tui kei ira na veiliutaki me da tiko vinaka kina ka tiko veisaututaki , e na veitovo kece vakalou ka kilikili .
Sa ka vinaka oqo ka vinaka vua na Kalou na noda i Vakabula ,
o koya sa gadreva me ra vakabulai na tamata kece ga , ka me ra kila na ka dina .
Sa dua bauga na Kalou ; ka dua bau tale ga na dauveivakaduavatataki e na kedrau maliwa na Kalou kei na tamata , sa i koya ko Karisito Jisu .
Sa soli koya vaka i koya me sereki ira na tamata kece ga . Ia sa vakadinadinataka e na gauna sa lokuci na i naki ni veivakabulai ni Kalou .
Au sa digitaki me'u i apositolo ka qasenivuli me'u vakatavulici ira na lewe ni veimatanitu tani e na vakabauta kei na dina . Au sa tukuna na ka dina ka sega ni lasu .
Ia e na veivanua kece ga ko ni soqo kina mo ni so-kalou , au vinakata me ra masu na tagane era sa yalodina vua na Kalou ka sa rawa me ra laveta cake na ligadra ni sa sega vei ira na cudru kei na vakatitiqa .
Me ra vakaisulutaki ira vakavinaka e na i sulu matau ka rakorako na yalewa . Me kakua ni tali na drau ni uludra se tokara na i ukuuku koula , mataniciva se i sulu i sau dredre .
Me ra vakaitovotaki ira e na veitovo vinaka kece ga me vaka sa kilikili kei ira na yalewa era kaya ni ra sa lotu .
Me ra vakarorogo na yalewa , e na yalomalumalumu ni ra sa vakatavulici .
Au sa sega ni vakatara , na yalewa me i vakavuvuli se ma lewa na tagane ia me tiko lo ga ,
ni a buli e liu ko Atama ka qai muri ko Ivi .
E a sega tale ga ni temaki ko Atama , na yalewa ga , ka mani i valavala ca kina .
Ia era na vakabulai na yalewa e na gauna ni nodra vakasucu kevaka era tu dei tiko ga e na vakabauta , e na loloma , e na yalosavasava kei na yalomalumalumu .
Sa dina na i vosavosa oqo : O koya sa gadreva me veiliutaki e na lotu sa gadreva me cakava na cakacaka vinaka .
Na i liuliu ni lotu me kakua ni vakamelei rawa e na dua na ka . Me dua ga na watina , me yalomalumalumu , me yalomatua , me i tovo vinaka , me dauvakacegui ira na tamata e na nona vale , yalo vinaka ka makutu ni veivakavulici .
Me kua ni dau mateni se i tovo kaukauwa , ia me yalo malua , ka yalomalumalumu , kakua ni dau kocova na i lavo .
Me rawa ni lewa vakavinaka na nona vuvale ka me tuberi ira na luvena me ra rogoca na nona vosa e na vakarokoroko .
Kevaka e dua na tamata e sega ni rawa ni lewa vinaka na nona vuvale e na rawa vakacava me na vakaraica vinaka e dua na i vavakoso tamata ni Kalou .
Me kakua ni dua e se qai veisau vou wale ga me lotu , ka ni na rawa ni yaco kina me viavialevu ka me na qai cudruvi me vaka ka a cudruvi na tevoro .
E dodonu me tamata rogo vinaka tale ga vei ira e na taudaku ni lotu me kakua kina ni bale se coko e na dai na tevoro .
Ko ira tale ga na tuirara sa dodonu me ra tamata i tovo vinaka ka yalodina . Me ra kua ni dau veivosavosayaki , ka kakua ni daumateni vakalevu , ka kakua ni dau kocokoco .
Ia me ra taura matua na dina titobu ni noda vakabauta e na yalomatua .
E dodonu me ra vakatovolei mada e liu , ia ke sega na ka era beitaki rawa kina me qai vakatarai me ra cakacaka vakatuirara .
Na watidra tale ga e dodonu me ra i tovo vinaka na nodra i vakarau ; ka me ra kakua ni daukakase , ia me ra yalomalumalumu ga ka yalodina e na ka kece ga .
Na tuirara yadua me dua ga na watina , ka lewai ira vinaka na luvena kei na nona vuvale .
Ko ira era qarava na cakacaka vakatuirara e na yalodina era rawata ga vakataki ira me ra toso cake ka na dua na vanua vinaka , ka dodonu me ra rogoci ni ra tukuna na veika baleta na noda vakabauti Karisito Jisu .
Au nuitaka ni na sega soti ni dede au sa na lako yani vei iko ,
ia au sa vola yani na ka oqo de'u na mani bera yani , me rawa ni ko kila kina na ka e dodonu me ra vakaitovotaki ira kina na tamata e na vuvale ni Kalou . Sa i koya na i soqosoqo lewe ni lotu ni Kalou bula , na duru kei na bai ni vakavuvuli dina .
Sa levu ka sega ni veiletitaki rawa na ka vuni ni noda lotu : O koya sa vakaraitaki koya e na yago vakatamata , sa vakadinadinataka e na Yalo Tabu , ka laurai mai vei ira na agilosi . Sa vunautaki ko koya vei ira na veimatanitu , ka sa vakabauti e vuravura taucoko , ia sa qai kau cake e na lagilagi ki lomalagi .

Sa tukuna vakamatata sara na Yalo Tabu ni ra na vuki tani e so e na gauna mai muri mai na vakabauta ka goleva na yalo dauveivakacalai e so kei na veivakavuvuli e taka mai vei ira na tevoro .
Oqo e vu mai na nodra dauveivakaisini na tamata lasulasu ka sa mate na nodra lewa e loma me vaka e vakamai e na kaukamea katakata .
Era sa vakatavuvulitaka ni eala na vakawati ka vakatabuya me laukana na kakana e so sa cakava na Kalou me ra vakayagataka e na masu ni vakavinavinaka ko ira era vakabauta ka kila na ka dina .
Ni sa vinaka na veika kece ga sa bulia na Kalou ka sega na ka me beci ia sa dodonu ga me vakayagataki e na masu ni vakavinavinaka ,
ni sa vakatabui e na vosa ni Kalou kei na masu .
Kevaka ko solia na veivakaro oqo vei ira na veiwekani ko na qai dauveiqaravi vinaka i Jisu Karisito , ka tubu cake e na vosa ni vakabauta kei na i vakavuvuli vinaka ko sa dau muria .
Ia kakua ni goleva na veitalanoa tawa vakalotu sa sega ni ganita me talanoataki tiko . Vakarautaki iko mo rawata na lotu dina .
Sa yaga vakatikina ga na vakaukauwataki ni yago ; ia na vakaukauwataki ni yalo sa yaga e na ka keee ga , sa yaga e na veika ni bula oqo kei na bula tale ga sa bera mai .
Sa dina na vosa ko ya ka sa dodonu me vakadinati .
Sa i koya oqo keitou sa cakacaka kina ka vosota na veivakalialiai ni keitou sa laiva na neitou vakanuinui vua na Kalou bula , na i vakabula ni tamata kece ga , ka vakauasivi ko ira era vakabauta .
Na veika oqo mo vakarota ka vakatavuvulitaka .
Me kakua ni dua me beci iko baleta wale ga ni ko sa cauravou tiko , ia mo yaco mo i vakarau vei ira era sa vakabauta e na nomu vosa , e na nomu i tovo , e na loloma , e na vakabauta kei na yalo savasava .
Mo gumatua e na wilika na i Vola Tabu vei ira na lewe vuqa , e na vunau kei na veivakavulici me yacova na noqu lako yani .
Kakua ni weletaka na i solisoli sa tu vei iko , na veika e a soli vei iko e na parofisai kei na veitabaki ni ligadra na qase .
Dau vakayacora na veika oqo ka soli iko kina ka me ra raica kece kina na nomu tubu cake .
Qarauni iko vinaka kei na nomu i vakavuvuli . Cakava tiko ga na veika oqo , ni ko sa cakava vakavinaka ko sa vakabulai iko kei ira tale ga era rogoci iko .
Kakua ni vosataka vakaukauwa e dua na qase ia mo vosa ga vakamalua vua me vaka vua na tamamu . Okati ira na cauravou me vaka era tacimu ,
kei ira na yalewa qase me vaka era tinamu kei ira na gone yalewa me vaka era ganemu e na yalo savasava sara .
Vakaraici ira vinaka na yalewa era sa yada dina .
Ia ke dua na yada e sa vakaluveni se so na makubuna , e dodonu me ra vulica mada e liu na luvena kei na makubuna me ra cakava na nodra i tavi vakalotu ki na nodra vuvale ka sauma lesu na nodra dinau vei ira era susugi ira . Ni sa ka vinaka vua na Kalou .
Na yalewa e yada dina sa i koya sa tiko taudua voli ga ka sa sega e qaravi koya . Sa vakanuinui ga vua na Kalou ka vakayagataka na nona gauna kece , na siga kei na bogi e na masu kei na kere veivuke .
Ia na yada sa dau guta na marau sa mate ga ni sa bula voli .
Dau vakarota na veika oqo me ra kua ni vakalewai kina na yada .
Ia ke dua e sega ni qaravi ira na wekana , vakauasivi vei ira na nona lewe ni vuvale , sa cakitaka na vakabauta ka sa ca vakalevu cake mai vua e dua ka sega ni vakabauta .
Me kakua ni volai e na kedra i vola na yada e dua na yada e sa bera ni yacova na yabaki onosagavulu . E dodonu me yalodina ka me a sa vakawati ga vakadua ;
me rogo e na nona cakacaka vinaka me vaka e dua na yalewa sa susugi ira vakavinaka na luvena , me dau dolava na nona vale vei ira na vulagi , savata na yavadra na tamata ni Kalou , vukei ira na leqa ka soli koya ki na vei cakacaka vinaka kece ga .
Kakua ni vakacuruma na yacadra na yada gone ki na i vola . E baleta ni gauna e na gole tani kina na lomadra mai vei Karisito , era na via vakawati tale ;
ia era na qai vakalewai e na vuku ni nodra voroka na nodra vosa ni yalayala taumada .
Era na dauveilakoyaki tale ga ki na veivale ka yaco kina me ra vucesa ; sega ni vucesa wale ga , era na dauvakaucaca , dauvakavuca ka vosataka na veika tawa kilikili .
E vinaka cake vei au me ra vakawati na yada gone , me ra vakaluveni ka qarava na nodra vuvale , me kakua ni solia kina vua na meca e dua na gauna me vosa vakaeacataki keda kina .
E so na yada era sa vuki tani oti ka muri Setani .
Ia ke so na yalewa vakabauta e tiko e so na wekana yada e na nona vuvale e dodonu me qaravi ira ga ko koya . Me kakua ni vakacolata kina na lotu , ka me rawa ni qaravi ira kina era sa yada dina .
Ko ira na qase era qarava vinaka na nodra cakacaka e yaga ni vakasamataki me vakaruataki na nodra i votavota vakauasivi ko ira era cakacaka vakaukauwa e na vunau kei na veivakatavulici .
Ni sa kaya na i Vola Tabu , “ Mo kakua ni vesuka na gusu ni bulumakau ni butu raisi tiko ” sa dodonu vaka kina me “ Soli vua na tamata cakacaka na kena i sau dodonu . ”
Kakua ni vakadinata na ka e beitaki kina e dua na qase ni lotu vakavo ga ke sa rua se tolu na kena i vakadinadina e ratou sa tiko .
Vunauci ira era cala e na matadra na tamata me ra rere kina na kena vo .
Au sa vakaroti iko oqo e na mata ni Kalou kei Jisu Karisito kei ira na agilosi digitaki mo muria na veivakaro oqo , me dodonu na nomu lewa ka kakua ni veitotaki .
Kakua ni vakusakusataka na nona tabaki e dua me la'ki veiqaravi kina e na cakacaka ni Turaga se vakaitavi e na nona ca e dua na tamata ; mo maroroi iko mo savasava .
Kakua ni gunu wai dranu tiko ga ; gunuva vakalailai na waini me baleta na ketemu kei na veimate sa dau tauvi iko vakawasoma .
Sa kune votu na nodra i valavala ca e so na tamata ka sa kauti ira ki na veilewai , ia na nodra i valavala ca e so e na qai kune vakamalua e muri .
Sa vaka tale ga kina na kena kune votu na cakacaka vinaka ; ia kevaka sara mada ga e sega , e na sega ni rawa ni vunitaki me tawa mudu .

Ko ira kece era tiko vakabobula e dodonu me ra vakarokorokotaki ira na nodra turaga , me kakua ni vosa vakacacataki kina na yaca ni Kalou kei na i vakavuvuli va-Karisito .
Ke ra sa lotu na nodra turaga me ra kakua ni ra beci ira ko ira na nodra bobula , baleta ni ra okati me ra tacina e na vuku i Karisito ; ia sa dodonu me ra qaravi ira vakavinaka cake baleta ni ko ira e nodra na vinaka ni nodra cakacaka era sa tamata lotu va-Karisito era lomani ira . Oqo na ka mo dau vakatavuvulitaka ka vunautaka .
Ke dua e vakatavuvulitaka e dua na i vakavuvuli tani ka sega ni muria na i vakavuvuli vinaka ni Turaga ko Jisu Karisito kei na i vakavuvuli vinaka dina vakalotu ,
sa sinai e na qaciqacia ka sega ni kila e dua na ka . Sa tamata tauvi mate vakayalo ko koya ka vinakata wale ga na veileti kei na veibataka na vosa sa tubu kina na vuvu , veivala , dauvakaucaca , na nanuma ca ,
kei na nodra veileti tawa yaga na tamata loma ca ka sega ni kila na ka dina . Era nanuma ni lotu sa sala me da vutuniyau kina .
Io e dina sa sala ni vutuniyau na lotu , ia vua ga na tamata sa mamau na yalona e na ka sa soli vua .
Sa sega sara ni dua na ka eda kauta mai ki vuravura ka sega tale ga na ka eda na kauta tani rawa .
Kevaka e tu wale ga vei keda na i sulu kei na kakana sa rauti keda ko ya .
Ko ira era gadreva me ra vutuniyau era sa bale e na veitemaki ka tacori e na gagadre ca ka lialia e vuqa sa kuitaki ira na tamata ki na leqa kei na rusa .
Na dau lomana na i lavo sa i koya na vu ni ka ca kecega . ^ ia e so era sa gole tani mai kina mai na vakabauta ka voroka vaka i ira na yalodra e na yaluma .
Ia ko iko e dua na tamata ni Kalou , mo tarovi iko mai na veika kece sara oqo , mo vakasaqara na ka dodonu , na i tovo vakalotu na yalodina , na loloma , na vosota vakadede kei na yalomalua .
Mo vala e na i valu vinaka ni vakabauta , ka taura ni cocovi , oya , na bula tawa mudu . Sa kacivi iko na Kalou e na ka oqo e na gauna ko sa vakatusa kina na nomu vakabauta ki na matadra e vuqa na i vakadinadina .
Au sa vakaroti e na mata ni Kalou o koya sa solia na bula ki na ka kece ga kei na mata i Jisu Karisito o koya sa vakatusa na vakabauta e na mata i Ponitio Pailato .
Mo muria na i vakaro ka maroroya me savasava ka tawa dukadukali me yacova na siga e na lesu tale mai kina ko Jisu Karisito .
Na rairai ko ya e na vakayacora na Kalou e na nona gauna ga sa lokuca , ko koya na vu ni veivakalougatataki duadua ga , ka cecere duadua ga . Sa i koya na nodra Tui na tui ka nodra Turaga na turaga .
Sa i koya taudua ga sa tu vua na bula tawa mudu ka tiko e na rarama e sega ni torovi rawa . Sa sega na tamata e bau raici koya oti se me na raici koya rawa . Me ia vua na vakarokoroko kei na kaukauwa tawa mudu ! Emeni .
Vunauci ira era sa vutuniyau e na veika ni vuravura oqo me ra kakua ni qaciqacia se vakararavi ki na i yau sa sega ni tudei , ia me ra vakararavi ga vua na Kalou o koya sa solia wale ga vakayauyau na veika kece ga vei keda me da marau kina .
Tukuna vei ira me ra caka vinaka , me ra vutuniyau e na cakacaka vinaka me ra lomasoli ka yalo vinaka ka vakarau tu me ra vota vei ira na tani na ka e tu vei ira ,
e na sala oqo era na maroroya kina na i yau ka sa i koya na yavu e na tudei e na gauna mai muri ka ra na rawata tale ga na bula , sa i koya na bula dina .
Timoci , qarauna vinaka na ka ko sa nuitaki kina . Gole tani mai na veivosaki macawa ka tawa yaga kei na i vakavuvuli tani sa vakatokai vakailasu me vuku .
E so era kaya ni tu vei ira na ka oqo ka ra sa gole tani kina mai na vakabauta . Me nomuni kece ga na loloma soli wale ni Kalou .


Oqo na i vola i Paula o koya sa digitaka na Kalou me dua na i apositolo i Karisito Jisu me vunautaka na bula sa yalataki e na noda bula vata kei Karisito .
Ki vei Timoei na luvequ lomani : Me solia vei iko na Kalou na Tamada kei Karisito Jisu na noda Turaga , na loloma na yalololoma kei na vakacegu .
Au sa vakavinavinaka vua na Kalou , o koya au sa qarava e na yalodina me vakataki ira na noqu qase e liu . Au dau vakavinavinaka vua e na gauna au dau nanumi iko kina ka'u dau masulaki iko me vaka na ka au dau cakava e na noqu masu e na bogi kei na siga .
Au sega ni guilecava na nomu tagi ka'u sa gadreva sara me'u raici iko tale , me vakataucokotaka na noqu marau .
Sa vakadeitaki tale vei au na vakabauta dina sa tu vei iko . Na vakabauta e tu e liu vei Loi na bumu , ka kune tale ga vei Unaisi na tinamu , ka'u vakadinata ni tu sara tale ga vei iko .
Sa i koya oqori au tukuna tale yani kina vei iko me'u vakabulabulataka tale na i solisoli vakayalo e a solia vei iko na Kalou ni'u a tabaki iko .
Ni sa sega ni solia vei keda na yalo ni rere na Kalou , ia sa solia mai na yalo me solia na kaukauwa , na loloma kei na noda lewa i keda vakavinaka .
Mo kakua ni madua ni vakadinadinataki Karisito , ka kakua ni maduataki au na nona bobula . Vakararavi ki na kaukauwa ni Kalou ka vosota na nomu i votavota ni veika dredre e na vuku ni Tukutuku Vinaka .
Sa vakabulai keda na Kalou me da nona tamata sega ni baleta ni dua na ka eda a cakava , ia sa vu ga mai na nona i naki kei na nona yalololoma . Ni bera ni tekivu na vuravura sa soli tu vei keda na loloma soli wale e na vuku i Karisito Jisu ,
ia oqo sa qai vakaraitaki mai e na nona rairai na noda i Vakabula ko Jisu Karisito . Sa mai vakaotia na mate ka kauta mai na bula tawa mudu e na i tukutuku vinaka .
Sa digitaki au na Kalou me'u vunautaka na i Tukutuku Vinaka me'u kena i apositolo ka kena qasenivuli .
Sa i koya oqo au sa vosota kina na veika dredre au sota kaya tiko . Ia au sa sega ni madua baleta ni'u sa kilai koya au sa vakabauta , ka'u vakadinata ni sa rawa me maroroya na ka e solia vei au me yacova na siga ko ya .
Maroroya matua me vaka e dua na i vakarau na veivosa vinaka ko a rogoca mai vei au ka bula e na vakabauta kei na loloma sa noda e na noda tu vata kei Karisito Jisu .
Qarauna vinaka na i solisoli vinaka sa nuitaki vei iko e na kaukauwa ni Yalo Tabu .
Me vaka ko sa kila era sa biuti au kece mai Esia , Faijelo kei Erimojini .
Me yalololoma na Turaga ki na vuvale i Onisiforo ni sa dau vakacegui au sara vakavuqa ka sega ni maduataki au e na noqu vesu tu .
E na gauna ga e yaco yani kina ki Roma sa vaqarai au sara me yacova ni sa raici au .
Ko sa kila vinaka na levu ni cakacaka sa qarava mai Efeso . Me na solia mada ga vua na Turaga me kune loloma mai vua na Turaga e na siga ko ya .
I Timoci na luvequ , mo vakaukauwataki e na loloma soli wale sa noda e na noda tu vata kei Jisu Karisito .
Ko sa rogoca na noqu i vakavuvuli au a vakatavuvulitaka e na matadra e lewe vuqa na i vakadinadina . Vakadewataka na i vakavuvuli koya vei ira na tamata yalodina e na rawa me ra na vakavulici ira na tani .
Vosota na ka dredre ko sotava me vaka e dua na sotia yalodina i Jisu Karisito .
Sa sega na sotia sa lako ki na i valu me vakaogai koya tale ga e na veicakacaka tani tale e so . Sa na saga me vakayalovinakataka na nona turaga ni valu sa liutaki koya .
E na sega tale ga na dauqito e na rawata e dua na i covi ke sega ni muria na lawa ni qito .
Na dauteitei sa qarava na cakacaka sa dodonu me votai taumada e na lewe ni were .
Vakasamataka mada na ka au sa kaya vei iko ; e na vukei iko na Turaga mo kila na ka kece sara .
Nanumi Jisu Karisito , na nona tucake tale mai na mate sa kawa mai vei Tevita , me vaka e tukuni e na i Tukutuku Vinaka au vunautaka .
E na vuku ni ka oqori au sa vosota kina na veika dredre me vaka e dua na tamata ca ka vesu e na sinucodo . Ia sa sega ni vesuki na vosa ni Kalou .
Ia e na vukudura na digitaki ni Kalou au sa rawa ni vosota kina na veika oqo me ra rawata kina na lagilagi kei na veivakabulai tawa mudu sa tu vei Karisito Jisu .
Sa dina na i vosavosa oqo : “ Kevaka e da sa mate vata kaya , e da na bula vata kaya tale ga .
Kevaka e da vosota e da na lewa vata kaya tale ga . Kevaka e da cakitaki koya , e na cakitaki keda tale ga ko koya .
Kevaka e da na sega ni yalodina , sa yalodina tiko ga ko koya . baleta ni sa sega ni rawa ni cakitaki koya vaka i koya . ”
Tukuna tiko ga vei ira na tamata na ka oqo ka vakaroti ira matua e na mata ni Kalou me ra kua ni veiletitaka na veivosa wale ga . Sa sega na kena yaga , ia sa vakaleqai ira era sa rogoca .
Tovolea e na nomu i gu taucoko mo vakaraitaki iko e na mata ni Kalou me vaka e dua na tamata cakacaka sa sega ni dua na ka me madua kina ; ka dau tukuna vakadodonu sara na ka dina baleta na Kalou .
Kakua ni vakaitavi e na veitalanoa ca ni sa vakauti ira na tamata ki na veika ca sara .
Ia na nodra vosa e na kakana tiko me vaka na vidikoso ca . E rau sa tiko e na kedra maliwa ko Imeneo kei Filito ;
e rau sa gole tani mai na ka dina , ni rau sa kaya sa oti na tucake tale mai na mate ; e rau sa vakaleqa kina na nodra vakabauta e so .
Ia na yavu tudei sa virikotora na Kalou sa tudei ga ka sa volai kina na i vakatakilakila oqo : “ Sa kilai ira era nona na Turaga , ” ka “ Me ra gole tani kece mai na ca ko ira yadua era sa nona na Turaga ”
E na loma ni dua na vale levu sa sega wale ga ni tu kina na veibilo koula kei na veibilo siliva , ia sa tu tale ga kina na bilo kau kei na bilo qele , e so me vakayagataki e na veisoqo lelevu ga e so ka so me vakayagataki e na veisoqo lalai ga .
Kevaka sa vakasavasavataki koya e dua na tamata mai na veika ca au sa tukuna e na qai vaka e dua na bilo talei , sa vakatabui me nona na Kalou , sa yaga vua na nona turaga ka sa vakarau tu kina na veicakacaka vinaka kece ga .
Vakanadakuya na nomu veigagadre ca vakacauravou ka vaqara na dodonu , na vakabauta , na loloma kei na vakacegu vata kei ira era masuta na Turaga e na yalosavasava me vukei .
Tarovi iko mai na veileti lialia ka tawa yaga ; ko sa kila ni ra sa vakavuna na veivala .
Sa sega ni dodonu me dauveivala na dauveiqaravi ni Turaga , sa dodonu me yalovinaka vei ira na tamata kece ga , me qasenivuli vinaka , dauvosota ,
ka malumu ni vakadodonutaki ira na nona meca . De na solia vei ira na Kalou me ra veivutuni ka ra kila na ka dina .
Ia e na qai lesu tale mai na yalodra ka ra na qai dro tani kina mai na dai ni tevoro o koya sa vesuki ira tu me ra cakava na lomana .
Mo kila tale ga ni na yaco e so na veigauna dredre e na veisiga mai muri .
E ra na dau lomani ira vaka i Ira na tamata ka ra na dauvosa veivakacacataki ; e ra na sega ni dokai ira na nodra i tubutubu , ka sega ni dau via vakavinavinaka , e ra na sega ni lotu ,
ka sega ni tovo vakatamata , e ra na i tovo kaukauwa , dauveibeitaki vakailasu , ka i tovo ca ka butobuto . E ra na cata na ka kece ga e vinaka .
E ra na sega ni vakabauti , e ra na sega ni ririko ni ra cakava e dua na ka , ka ra na dokai ira ga vakai ira . E ra na lomana vakalevu cake na marau ka lomana vakalailai na Kalou .
E ra sa vakayacora me ka vakarairai ga na nodra lotu ka sega ni ka mai na yalodra dina . Kakua ni dau veitokani kei ira na tamata vaka koya .
E so vei ira era sa dau lako ki na veivale ka rawai ira na yalewa era sa bikai tu e na nodra i valavala ca e liu ka kau vakatani e na gagadre ca e vuqa .
E ra sa dau saga na yalewa oqo me ra bau vuli , ia era sa sega ni kila rawa e dua na ka dina .
Me vaka na nodrau saqati Mosese ko Jani kei Jabari , era sa saqata vaka kina na ka dina na tamata oqo . Sa tauvimate na nodra vakasama ka sega ni vakadonui na nodra vakabauta .
E na sega ni balavu sara na nodra toso , baleta ni ra raica na tamata kece na nodra lecaika . Sa i koya ko ya na ka e a yaco vei Jani kei Jabari .
Ia ko a sa muria na noqu i vakavuvuli , na noqu i tovo , na noqu i naki^ Ko ^a kiia kece na noqu vakabauta , noqu a vosota na
noqu vakararawataki kei na noqu sota kaya na veika dredre ma vaka au a sota kaya mai Anitioki , Ikoniona kei Lisitira . Io na veivakararawataki dina , ia sa vakabulai au na Turaga mai na veika kece oqori .
Ko ira yadua era vinakata me ra bula e na bula va-Karisito era na vakacacani ;
ia ko ira na tamata ca kei ira na dauveitemaki era sa na qai ca matua sara . Era na vakacalai ira e so ka vakacalai ira vakai ira tale ga .
Ia ko iko mo tu dei e na veika dina ko sa vakavulici kina , ka vakadinata baleta ni ko sa kilai ira sa vakatavulici iko .
Ni ko sa kila na i Vola Tabu mai na gauna ko a gone kina sa vakavukui iko na ka oqo me nomu rawa kina na bula ni ko sa vakabauti Karisito Jisu .
Ni sa ceguva na i vola Tabu kece ga na Kalou ka sa yaga me i vakavuvuli , me veivunauci , me veivakadodonutaki ka me veituberi e na ka dodonu .
Me rawa kina vua na tamata ni Kalou me cakava na veicakacaka vinaka kece ni sa vakarautaki oti .
Au sa vakaroti iko e na mata ni Kalou kei Jisu Karisito o koya e na veilewaitaki ira na bula kei ira na mate , me baleta na nona lako mai kei na nona matanitu .
Au vakarota mo vunautaka na vosa ni Kalou ka gumatua sara e na gauna kece ga , e na gauna vinaka kei na gauna ca . Vakaraitaka na ka e cala , vakadodonutaki ira na cala , vakayaloqaqataki ira me ra cakava na ka e dodonu ka veivakavulici e na yalo vosota sara .
E na yaco mai na gauna era na bese kina na tamata ni rogoca na i vakavuvuli vinaka , era sa na muria ga na nodra gagadre . Ia era na tauri ira ga na qasenivuli e na veidonui kei na ka era gadreva .
E ra na sogota na daligadra ki na i vakavuvuli dina , ka goleva na veitukutuku wale .
Ia ko iko mo yalomatua e na gauna kece ga , ka vosota na veika dredre . Mo vakayacora na cakacaka vakadauveivakalotutaki ka vakayacora vinaka sara na nomu i tavi me vaka e dua na tamata ni Kalou .
Ia ko i au , sa voleka mai na gauna me vakacabori kina na noqu bula e na i cabocabo ni soro , ka sa voleka sara na gauna me'u biuta kina vakadua na bula oqo .
Au sa vala oti e na i valu vinaka , au sa vakacavara vinaka na veitaucici , ka'u sa maroroya na vakabauta .
Ia sa vo ga me'u taura na i cocovi ni yalosavasava e na solia vei au na Turaga , na turaganilewa dodonu e na siga ko ya . E sega ni ko i au taudua ga ; ia vei ira kece era sa namaka na nona lako tale mai .
Tovolea sara mo lesu totolo mai vei au ,
baleta ni sa biuti au ko Timasa ni sa taleitaka vakalevu na vuravura oqo , ka sa lako yani ki Cesalonaika . Sa lako ko Kirisiki ki Kalatia ka lako ko Taito ki Talimetia .
E sa tiko taudua voli ga kei au ko Luke . Kauti Marika mo drau lako vata mai vei au .
Au sa talai Tikiko ki Efeso .
Ni ko sa lako mai kauta mai na kote au a biuta tu yani vei Karipo mai Tiroa . Kauta mai na veivola e so , vakauasivi na i vola kuli ni sipi .
Sa vakayacora vei au e vuqa sara na ka ca ko Alekisada na matai ni kaukamea . Me na sauma vua na Turaga na ka sa cakava .
Qarauni iko vinaka mai vua , baleta ni sa saqata sara vakaukauwa na neitou i tukutuku .
E na i matai ni noqu veilewai , a sega sara ni dua e bau tokoni au , ia era sa laivi au , kece sara . Au masulaka me ra kua ni beitaki kina .
Ia sa tu e tikiqu na Turaga ka vakaukauwataki au , me'u vunautaka rawa kina na i tukutuku vinaka vei ira kece na kai matanitu tani me ra rogoca , au sa vakabulai tale ga mai na gusu ni laione .
E na vakabulai au na Turaga mai na veika ca kece ga ka maroroi au me'u bula yani ki na nona matanitu vakalomalagi . Me ia vua na vakarokoroko ka sega ni mudu . Emeni .
Au sa loloma yani vei Pirisila kei Akuila , ka vaka kina ki na vuvale i Onisiforo .
E sa tiko ga mai Korinica ko Erasito , ia au sa biuti Tirofimo tu yani mai Milito ni sa tauvimate .
Tovolea mo lako mai ni sa bera na vula i batabata . E ratou sa loloma tu yani ko Ufolo , Putena , Laino , Kilotia kei ira kece ga na veiwekani .
Me tiko vata kei na yalomu na Turaga . Me sobuti kemuni kece na loloma .

Oqo na i vola i Paula e dua na bobula ni Kalou ka i apositolo i Jisu Karisito . Au sa talai me'u tara cake na nodra vakabauta na tamata digitaki ni Kalou ka vakavulici ira e na i vakavuvuli dina ni noda lotu ,
sa kena yavu na vakanuinuitaki ni bula tawa mudu . E sa yalataka makawa sara tu na bula oqo na Kalou , o koya sa sega ni dau lasu .
Ia ni sa yaco mai na kena gauna dodonu sa qai vakaraitaki kina ko koya e na nona i tukutuku . A sa lesi vei au me'u vunautaka na ka oqo e na lewa ni Kalou na noda i Vakabula .
Au sa volavola yani kina oqo vei iko Taito na luvequ dina e na vakabauta eda sa taukena vata . Me nomu mada ga na loloma kei na vakacegu mai vua na Kalou na Tamada kei Karisito Jisu na noda i vakabula .
Au a biuti iko yani mai Kiriti mo tuvana vakavinaka na veika ka ra sa vo tu , ka lesi ira e so na qase e na veikoro me vaka au a vakarota vei iko .
Na tamata me digitaki me sega ni dua na ka e vakamelei rawa vua , me dua ga na watina me ra tamata vakabauta va-Karisito na luvena , me ra i tovo vinaka ka kakua ni beitaki rawa e na dua na ka .
Sa dodonu me kakua ni beitaki e na dua na ka ko koya e veiliutaki e na lotu me vaka ni sa dauniyau ni Kalou , ka sa sega ni dodonu me qaciqacia se yalototolo se dau mateni se i tovo kaukauwa se kocokoco .
Ia sa dodonu ga me tamata dau vakacegui ira na vulagi , me dau vinakata na ka kece ga e vinaka , me yalo matua , me yalododonu , yalosavasava ka me dau lewai koya vakavinaka ;
me taura dei na i vakavuvuli dina sa vakatavulici kina ka me rawa kina ni vakatavuvulitaka na i vakavuvuli vinaka ka vakadrukai ira era via vakatanitaka .
Ni ra sa lewe vuqa na tamata be era tiko e keri , vakauasivi e na kedra maliwa na Jiu era sa lotu . Era sa vagolea tani na nodra vakasama na tamata e na nodra vosa veivakacalai .
Sa dodonu me ra vagalui ni ra sa vakacacani ira kece na veivuvale e vuqa e na nodra vakatavuvulitaka na veika e sega ni dodonu me rawa ga kina na i lavo .
E dua sara mada ga vei ira na kai Kiriti , o koya era okata me dua na parofita , e a kaya vaka oqo : “ Era tamata lasulasu na kai Kiriti , era sa vaka na manumanu ca , daukana ka vucesa . ”
E vosa dina koya . Ia sa dodonu mo vunauci ira sara vakaukauwa me ra dei tiko kina e na vakabauta dina ,
ka kakua ni vakarogoca na nodra i tukuni walega na Jiu kei na nodra i vakavuvuli na tamata sa vakanadakuya na ka dina .
Vei ira era yalo savasava sa savasava na ka kece ga ; ia vei ira sa dukadukali ka tawa vakabauta sa sega ni dua na ka e savasava ; sa dukadukali ruarua na nodra vakasama kei na lomadra .
Era kaya ni ra kila na Kalou , ia era sa cakitaki koya e na nodra i tovo . Era sa tamata vakasisila , dau talaidredre ka sega ni rawa me ra cakava rawa e dua na ka vinaka .
Sa nomu i tavi mo vunautaka na ka e salavata kei na i vakavuvuli dina .
Vakarota me ra yalomatua na qase , me ra loma vuku ka lewai ira vakavinaka , me taucoko vinaka na nodra vakabauta , me ra dau loloma ka dau vosota .
Me vaka tale ga kina ko ira na yalewa qase , me tiko vei ira na yalo e veidokai ka me ra kakua ni dau veibeitaki vakailasu se dau mateni . Ia me ra dau vakatavuvulitaka na ka vinaka ,
ka tuberi ira na yalewa gone me ra dau lomani ira na watidra kei na luvedra .
Me ra yalomatua , yalosavasava , radinivale vinaka , yalovinaka ka dau talairawarawa vei ira na watidra , me kakua kina ni vosa vakacacataki na vosa ni Kalou .
Vakamasuti ira tale ga na cauravou me ra lewai ira vakavinaka .
Ia ko iko sara mada ga mo i vakaraitaki vinaka e na ka kece ga ko cakava , ka mo vakaraitaka na dodonu kei na bibi ni nomu i vakavuvuli .
Na veika kece ko tukuna me dina ka sega ni vakamelei rawa me na vagalui kina na meca ka sega na ka ca e kaya rawa me baleti keda .
Vakaroti ira na bobula me ra talairawarawa vei ira na nodra turaga e na ka kece ga . Me ra kakua ni dau sauma na nodra vosa na turaga ,
se me ra butakoca na veika era taukena . Me ra vakaraitaka ga na nodra yalodina e na ka kece ga , ka me ra vakarogovinakataka kina na i vakavuvuli ni Kalou na noda i Vakabula e na ka kece era cakava .
Sa vakaraitaki mai na loloma ni Kalou me ra vakabulai kina na tamata kece ga .
Sa vakavulici keda me da biuta tani na i tovo kece ga e sega ni tovo vakalou kei na gagadre ca vakayago , ka me da yalomatua , yalosavasava ka i tovo vakalou e na vuravura oqo ,
ni da sa waraka tiko na kena yaco mai na ka ni veivakalougatataki eda a namaka tiko , koya na rairai mai ni noda Kalou levu ka noda i vakabula ko Jisu Karisito e na nona lagilagi taucoko .
Sa i koya ka a soli koya vaka i koya e na vukuda me voli keda mai na i valavala ca kece ga sa vakasavasavataki keda ka qisi keda me da nona tamata savasava , ka me da dau taleitaka na caka vinaka .
Sa i koya oqori na veika mo kaya , vakayagataki na kaukauwa kece sa soli vei iko mo veivakauqeti ka veivunauci kina . Kakua ni laiva e dua me beci iko .
Tukuna tiko ga vei ira na tamata lotu me ra dau talairawarawa ki na matanitu kei ira na veiliutaki ; me ra talairawarawa vei ira ka vakarau tu me ra cakava na veieakacaka vinaka kece ga .
Me ra kakua ni vosavakacacataka e dua na tamata se dau veivala , ia me ra yalomalua ga ka vakarokorokotaki ira na tamata kece ga .
Ni ko i keda vaka i keda eda a lialia ka dau talaidredre e liu . Eda a vakacalai ka vakabobulataki e na gagadre kei na veimataqali marau e vuqa . E a sinai na noda bula e na veiqati ca kei na vuvu . Era a cati keda na tamata ka da a veicati vaka i keda .
Ia ni sa vakatakilai mai na yalo vinaka kei na loloma ni Kalou na noda i Vakabula ,
sa vakabulai keda ko koya . E a sega ni vakabulai keda e na vuku ni noda caka dodonu , e na vuku ga ni nona loloma . Sa vakabulai keda ni sa vakasavasavataki keda e na veivakasucumi vou kei na veivakavoui ni Yalo Tabu .
Ni sa sovaraka vakayauyau mai na Yalo Tabu na Kalou e na vuku i Jisu Karisito na noda i Vakabula ,
me da vakadonui kina e na nona loloma ka me da taukena kina na bula tawa mudu eda namaka tiko .
Sa dina na veika kece au sa tukuna oti oqo . Au vinakata mo vakabibitaka tiko ga na veika oqo , me ra cakava tiko ga kina na ka vinaka ko ira era vakabauta na Kalou ni sa vinaka na veika oqo ka yaga raraba vei ira na tamata .
Ia mo kakua ni vakaitavi e na veileti sega na betena , na tuva kawa , na veiba , kei na veiletitaka na lawa i Mosese ni ra sa ka mate wale ga ka tawa yaga .
Ia kevaka ko sa vunauca vakarua e dua e vakavuna tiko na veisei ka sega tiko ga ni rogoca , mo kakua tale ni kauwaitaka na tamata koya .
Sa yaga mo kila ni sa tamata ca na tamata koya ka sa vakaraitaka na nona i valavala ca ni sa cala dina .
E na gauna au na tala yani kina vei iko e dua vei rau ko Aritema se ko Tikiko tovolea sara e na nomu i gu taucoko mo lako mai vei au ki Nikopoli , niʼu sa nakita tiko meʼu na la'ki tiko e kea e na vula i liliwa .
Tovolea mo vukei Sina na loya kei Apolosa e na nodrau i lakolako , me kua ni dua na ka e leqa vei rau .
Me ra vakavulici tale ga na noda me ra dau cakacaka e na vei cakacaka e dodonu ka vinaka , me ra rawata kina na veika a yaga e na nodra bula , ka me kakua ni tawa yaga tu ga na nodra bula .
Era sa loloma tu yani vei iko ko ira kece sara era tiko vata kei au . Keimami sa loloma kece sara tale tu ga yani vei ira na noda i tokani e na vakabauta . Me sobuti kemuni kece ga na loloma ni noda Kalou .




































Oqo na i vola i Paula , e dua sa kaivesu tu e na vuku i Karisito Jisu , vata kei Timoci na wekada . Ki vei Filimoni na wekai keirau , ka nerrau i tokani e na cakacaka
kei na i soqosoqo lewe ni lotu sa dau soqoni tiko e nomu vale , vata kei rau tale ga ko Afia na ganeda kei Akipa na noda i tokani e na i valu oqo .
Me nomuni na vakacegu mai vua na Kalou ko Tamada kei na Turaga ko Jisu Karisito .
Au sa dau vakavinavinaka tiko ga vua na Kalou e na gauna au dau cavuti iko kina e na noqu masu
ni'u sa mai rogoca tiko na nomu lomani ira kece ga na tamata ni Kalou kei na nomu vakabauta na Turaga ko Jisu .
Au sa masulaka na noda veitokani e na vakabauta me vakatitobutaka na noda kila na veika vinaka e da sa taukena e na noda tu vata kei Karisito .
Ni sa ka levu na noqu reki kei na vakacegu e na nomu loloma na wekaqu ka ni sa vakabulabulataki na lomadra na tamata ni Kalou e na vukumu .
Me vaka au sa wekamu e na vuku i Karisito sa rawa me'u doudou sara kina me'u vakarota vei iko na ka e kilikili mo cakava .
Ia e na vuku ga ni noqu lomani iko e vinaka cake kina vei au me'u vakamamasu ga vei iko , ko i au ko Paula na i talai i Karisito Jisu , ka'u sa vesu tu edaidai e na vukuna .
Au sa vakamasuti iko e na vuku ni luvequ vakayalo ko Onisimo o koya sa mai yaco me luvequ e na noqu tu vakavesu oqo .
E a tamata tawa yaga vei iko e liu ko koya , ia oqo sa tamata yaga vei iko kei au tale ga .
Au sa talai koya lesu tale yani oqo vei iko , ka sa sala vata yani kei koya na yaloqu .
Au a via tauri koya me keirau sa tiko ga me kemu i sosomi , me qaravi au tiko ga e na noqu tu vakavesu tu oqo e na vuku ni tukutuku vinaka .
Ia au sa sega ni via cakava e dua na ka , ni sa bera ni macala na lomamu , me kakua kina ni ka ni veivakasaurarataki wale ga na nomu caka vinaka ; ia me ka sara ga ni nomu lewa galala e loma .
De sa i koya oqo na vuna e biuti iko tu mada kina vakalailai ko Onisimo , o koya me qai tiko vata kei iko ka tawa mudu .
Ni sa sega ni tamata bobula wale ga ko koya , ia sa uasivi cake mai na bobula ni sa taeida lomani . Sa bibi dina vei au ko koya ia e na vakauasivi cake sara vei iko ni sa nomu bobula ka tacimu e na vuku ni Turaga .
Ia , kevaka ko sa okati au dina me'u nomu i tokani , mo qai ciqomi koya sara me vaka na nomu ciqomi au .
Ia ke a cakava e dua na ka ca vei iko , se a dinautaka e dua na ka , mo qai vola vei au .
Ko i au ko Paula , au sa vola vei iko na ka oqo e na ligaqu dina , au na sauma lesu vei iko . Ia e sega beka ni yaga me'u tukuna tale vei iko ni ko dinautaka tu na nomu bula vakayalo vei au .
O koya gona ko ya na wekaqu , yalovinaka mo vakayacora mada na noqu kerekere oqo e na vuku ni Turaga ; mo vakabulabulataka kina na yaloqu e na vuku i Karisito .
Au sa nuidei tu ni ko na cakava na ka au vola yani oqo vei iko , ka'u kila tale ga ni na uasivi cake sara na ka ko na vakayacora kina .
Mo vakarautaka tale tiko ga e dua na noqu i cili ka'u sa nuitaka ni'u vakasukai tale yani vei kemuni e na vuku ni nomuni masu .
Sa loloma tu yani vei iko ko Epafiro , O koya keirau vesu vata tu e na vuku i Karisito Jisu ,
kei iratou na noqu i tokani e na cakacaka ko Marika , Arisitako , Timasa , kei Luke .
Me tiko ga kei kemuni kece na loloma ni Turaga ko Jisu Karisito .












































































































Sa vuqa na gauna ka vuqa na sala e a vosa kina na Kalou e na gusudra na parofita vei ira na noda qase e na gauna e liu ;
ia e na gauna e muri oqo sa qai vosa mai kina vei keda ko koya e na Luvena ; o koya sa lesia na Kalou me i taukei ni ka kece ga ; o koya tale ga sa bulia kina na Kalou na vuravura kece ga .
Sa i koya na i yaloyalo ni Kalou kei na rarama ni nona i serau . Sa tauri vuravura tu kei na veika kece sa tu e na maliwa lala ko koya e na nona vosa mana ; a sa tiko sobu mai cake e na liga i matau i Koya sa Cecere Sara ni sa vuya laivi oti vakataki koya na noda i valavala ca .
Sa cecere cake na Luvena mai vei ira na agilosi , me vaka sa cecere na yaca e solia vua na Kalou mai na yacadra .
E a sega tale ga ni bau kaya na Kalou vua e dua na agilosi , “ Ko iko na Luvequ , au sa yaco me'u Tamamu edaidai ” A sega tale ga ni bau kaya me baleta e dua na agilosi ko koya , “ Au na Tamana ko i au . Ka na Luvequ ko koya . ”
Ia ni sa vakarau tale mai ki vuravura na Kalou na nona Ulumatua e a kaya kina ko koya , “ Me ra vakarokoroko vua ko ira kece na agilosi ni Kalou . ”
Ia e na vukudra na agilosi e a kaya kina ko koya , “ Sa qisi ira na nona agilosi na Kalou me ra cagi kei ira na nona dauveiqaravi me ra yameyame ni buka ”
Ia e na vuku ni Luvena e a kaya kina ko koya , “ Kemuni na Kalou e na sega ni mudu na nomuni i tikotiko vakaturaga , sa i titoko ni caka dodonu na i titoko ni nomuni matanitu .
Ko ni sa vinakata ni valavala dodonu ka cata ni valavala ca . O koya sa lumuti kemuni kina na Kalou , na nomuni Kalou , e na waiwai ni reki sa uasivita na kena ka soli vei ira na nomuni i tokani ”
E a kaya tale ga ko koya , “ Oi kemuni , Turaga , ko ni a tauyavutaki vuravura e na i vakatekivu , ka sa cakacaka ni ligamuni ko lomalagi .
Era na rusa na veika oqo ia ko i kemuni ko ni sa tu dei tiko ga . Era na madra kece mai me vaka na i sulu ;
ko ni na lobiki ira me vaka na kote balavu ka ra na vakaisosomitaki me vaka na i sulu . Ia ko i kemuni , sa i kemuni tikotiko ga , ka na sega ni mudu na nomuni veiyabaki ”
E a sega tale ga ni sa bau kaya oti na Kalou ki vua e dua na nona agilosi : “ Mo tiko e na ligaqu i matau , me yacova ni'u sa qisi ira oti na nomu meca me ra i tutu ni yavamu ”
E ra sa qai cava li na agilosi ? Sa i ira na yalo dauveiqaravi vua na Kalou , ka ra sa talai mai vua me ra vukei ira e ra na vakabulai e muri .













O koya gona sa dodonu kina me da vakasamataka sara vakabibi na veika eda a sa rogoca oti me da kakua kina ni lako sese .
Kevaka e dina na i tukutuku e ra a kacivaka na agilosi , oya ni sa dau saumi vakadodonu na i valavala ca kei na talaidredre kece ga ,
e da na bula rawa vakacava kevaka eda vakawaletaka na veivakabulai levu oqo ? E a tukuna taumada na veivakabulai oqo na Turaga , ka ra sa vakadinadinataka mai vei keda ko ira era a rogoci koya .
E sala vata oqo kei na nona vakadinadinataka na Kalou na dina ni veitukutuku oqo e na nona cakava na veivakatakilakila e so , na veika veivakurabuitaki e so kei na veimataqali cakacaka mana e so , ka sa veivotayaka tale ga na veisolisoli ni Yalo Tabu me vaka na lomana .
A sega ni lesi ira na agilosi na Kalou me lewa na vuravura e na muri mai , na vuravura keitou sa tukuna tiko .
Ia e a vakaraitaki toka ga vaka oqo e na dua na tiki ni Vola Tabu : “ A cava na tamata mo ni nanumi koya kina , se na luve ni tamata , mo ni kauwaitaki koya kina ?
Ko ni sa buli koya me lolovira toka mada vakalailai vei ira na agilosi ; ko ni sa vakaisalataki koya e na lagilagi kei na vakarokoroko ,
ka lesi koya me lewa na veika kece ga . ” Ia ni sa soli vua na tamata me lewa na veika kece ga , sa qai sega ni vo e dua na ka me sega ni lewa . Io edaidai eda sa sega ni raica ni sa lewa na veika kece ga na tamata .
Ia eda sa raici Jisu ga , o koya ka a vakalolovirataki sobu vei ira na agilosi e na dua na . pa gauna lekaleka wale ga me yaco rawa kina e na loloma ni Kalou , me mate e na vuku ni tamata kece ga . Eda sa raici koya ni sa vakaisalataki e na lagilagi kei na vakarokoroko edaidai e na vuku ni mate ka a sa sota kaya oti .
Ni sa kilikili vua na Kalou o koya sa bulia ka lewa tu na veika kece ga me qisi Jisu me uasivi duadua na nona bula e na nona vosota na rarawa me rawa kina ni kauta e lewe vuqa na luvena me vakaivotavota e na lagilagi i Jisu . Ni sa i Jisu ga sa liutaki ira ki na bula .
Ni sa dua vata ga na Tamadra na vakasavasavataki kei koya sa veivakasavasavataki . Koya na vuna e sega kina ni madua ko Jisu me vakatokai ira me ra tacina .
Me vaka e a kaya , “ Au na tukuna na yacamuni vei ira na taciqu ; au na vakacaucautaki kemuni e na sere e na kedra maliwa na i soqosoqo lewe ni lotu . ”
A kaya tale , “ Au na vakararavi vua na noqu Kalou . ” Ka a kaya tale ga , “ Sa i au oqo kei ira na gone sa solia vei au na Kalou . ”
Ia me vaka ni ra sa vakalewe ka vakadra ko ira na gone sa yaco me vaka tale ga kina ko Jisu , ka me rawa kina , e na vuku ni nona mate me vakamalumalumutaki koya sa lewa na mate , koya na tevoro ;
ka me sereki ira era sa bobula tu e na nodra bula taucoko e na vuku ni nodra rerevaka na mate .
Ni sa matata vinaka ni sega ni mai vukei ira na agilosi ko koya , ko ira ga na kawa i Eparaama .
Sa i koya oqo sa kilikili kina kei koya me yaco me vakataki ira sara na tacina e na ka kece ga ; me yaco rawa kina me nodra Bete Levu , dauloloma ka lomadina e na cakacaka ni Kalou ; me sorovaka na nodra i vakavala ca na tamata .
Me vaka ni a sa dau veretaki ka vakararawataki ko koya , sa rawa vua edaidai me vukei ira era sa dau veretaki .
O koya gona kemuni na veiwekani yalosavasava , ko i kemuni sa kacivi me i taukei ni veika vakalomalagi , ni vakasamataki Jisu mada , na i Apositolo ka Bete Levu ni noda vakabauta .
Ni sa yalodina ko koya vua na Kalou o koya ka a lesi koya me vaka ga na yalodina i Mosese e na nona cakacaka e na loma ni vuvale ni Kalou .
Ia me vaka sa dau dokai vakalevu cake ko koya ka tara na vale ka vakalailai ga na vale sa ganiti Jisu vaka kina na veivakalagilagi e uasivi cake mai na kena e a soli vei Mosese .
Na vale kece ga e tara , e tara na tamata , ia na Kalou sa tara na ka kece ga .
Sa yalodina ko Mosese e na vuvale taucoko ni Kalou . Ia ko koya e dua ga na dauveiqaravi , ka sa tukuna na veika e na qai kaya e muri na Kalou .
Ia sa yalodina ko Karisito me vaka e dua na Luve ni taukei ni vale e na vuvale ni Kalou . Ko i keda eda vakabauti koya eda sa lewe ni nona vuvale kevaka e da sa tu dei ka yalodina tiko ki na ka eda sa vakanuinui kina .
O koya gona me vaka sa kaya na Yalo Tabu : “ Edaidai , kevaka ko ni sa rogoca na domona ,
ni kakua ni vakaukauwataka na lomamuni , me vaka ko ni a kitaka e na nomuni a vakacudruya na Kalou , na nomuni a vakatovolei koya e na loma ni lekutu .
ʻ E kea era a veretaki au ka vakatovolei au kina ko ira na nomuni qase , ʼ a kaya na Kalou , ' e dina ga ni ra a sa raica tiko na ka au cakava e na vasagavulu na yabaki .
O koya gona au a cudruvi ira kina na i tabatamata ko ya , ka kaya , “ Sa dau cala tu ga na nodra vakasama , ka ra sa sega ni muria na noqu i valavala ”
Au a bubului kina e na noqu cudru , ka kaya : ʻ Era na sega sara ni curu mai ka mai vakacegu vata kei au ! ʼ ”
Kemuni na wekaqu , ni qarauna me kakua ni dua vei kemuni e tiko vua na yalo ca ka sega ni vakabauta ka me biuta laivi kina na Kalou Bula .
Ia mo ni dauveivakatataki cake tiko ga vaka i kemuni e na veisiga e na gauna kece ga e sa vakatokai tiko kina na siga me “ edaidai ” , me kakua kina ni dua vei kemuni e vakayalokaukauwataki e na i lawaki qaseqase ni valavala ca .
E da sa i tokani i Karisito , kevaka e da sa taura dei tiko na vakabauta ka a tiko vei keda mai na i vakatekivu ka yacova na i vakataotioti .
Oqo na ka e a kaya na i Vola Tabu : “ E daidai , kevaka ko ni sa rogoca na domona , ni kakua ni vakaukauwataka na lomamuni , me vaka ko ni a kitaka e na nomuni a vakacudruya na Kalou . ”
Ko cei li ko ira era a rogoca na domo ni Kalou , ka ra qai sega ni muria ? E sega li ni sa i ira kece ga ka a liutaki ira tani mai Ijipita ko Mosese ?
Ka sa i cei li e a cudruvi ira na Kalou me vasagavulu na yabaki ? E sega li ni sa i ira era a i valavala ca , ka ra a bale mate e na loma ni veikau ?
Se ki vei cei li e a bubului kina na Kalou ni ra na sega ni curu ki na nona vakacegu ? E sega li ki vei ira ga ka ra a talaidredre ?
E da sa qai raica , ni ra a sega ni curu rawa kina ni ra sega ni vakabauta .
O koya gona ni sa bula tiko vakaoqo na vosa ni yalayala ni Kalou me rawa kina ni da curu ki na nona , vakacegu , me da sa qarauna vakavinaka de lakolako era qai sega ni yaco rawa kina eso vei kemuni .
Ni a yaco mai vei keda na i Tukutuku Vinaka me vaka ga na kena a yaco vei ira ; ia na i tukutuku era a rogoca e sega ni yaga vei ira ni ra a sega ni rogoca e na vakabauta .
Ia ko i keda eda sa vakabauta eda sa curuma na vakacegu koya me vaka ga ni a sa kaya oti tu vaka oqo na Kalou : “ Me vaka au a yalataka e na noqu cudru , era na sega sara ni euru ki na noqu vakacegu . ” E dina ga ni a sa oti na nona cakacaka e na gauna e a buli kina na vuravura .
Ni a sa kaya oti tale tu ga ko koya e na dua na tikina me baleta na i kavitu ni siga , “ A sa vakacegu mai na nona eakaeaka kece ga na Kalou e na i kavitu ni siga . ”
A kaya tale ga e na tikina koya ko koya : “ Era na sega sara ni curu ki na noqu vakacegu . ”
Ko ira era a rogoca taumada na i Tukutuku Vinaka ka ra qai sega ni vakabauta era a sega ni curu me ra vakacegu vata kei na Kalou , ia e so e a qai soli vei ira e muri me ra curu me ra vakacegu vata kei na Kalou .
Ia sa qai lokuca tale e dua na siga na Kalou ka vakatokai me “ E daidai ” , ka tukuna e na gusu i Tevita e na dua na gauna sara mai ki muri na vosa sa kainaki oti : “ E daidai , kevaka ko ni sa rogoca na domona , ni kakua ni vakaukauwataka na lomamuni ”
Ia kevaka e a sa solia vei ira na tamata ko Josua na vakacegu ni Kalou ke a sega ni tukuna na Kalou e dua tale na siga e muri .
Ia oqo e sa tiko ga na vakacegu me nodra na tamata ni Kalou me vaka na vakacegu ni Kalou e na i kavitu ni siga .
Ka ni ko koya yadua sa curu ki na vakacegu ni Kalou sa vakacegu mai na nona cakacaka me vaka e a vakacegu mai na nona cakacaka na Kalou .
Me da sa gumatua sara me da la'ki vakacegu vata kei na Kalou , ka me kakua ni dua e bale e na vuku ni talaidredre me vakataki ira koya .
Ni sa bula ka kaukauwa na vosa ni Kalou , ka sa gata cake mai na i seleiwau batirua . Sa suwaka rawa na vanua e rau sota kina na lomada kei na yaloda , na i sema ni yago kei na uto ni sui , ka sa dau vakalewa rawa na nanuma kei na i naki ni lomadra na tamata .
Sa sega ni dua na ka e vunitaki rawa vua na Kalou . Sa rairai ka luvawale na veika buli kece e na mata i koya eda na la'ki vakatusa i keda vua .
Ia me vaka sa curu oti ki lomalagi na noda Bete Levu , ko Jisu Karisito , na Luve ni Kalou , me da sa taura dei tiko ga na noda vakabauta .
Ni sa sega ni noda Bete Levu e dua ka sega ni lomani keda e na noda malumalumu , ia e dua ga ka a dau veretaki e na veitikina kece sara me vakataki keda , ia e a sega sara ni bau i valavala ca ko koya .
Me da sa toro vakadoudou gona yani kina vua na Kalou ki na i tikotiko vakaturaga ni loloma , me da lomani kina ka kunea tale ga na kaukauwa vakayalo me vukei keda e na gauna e yaga kina .
Sa dau digitaki na bete levu mai vei ira na tamata ka lesi me qarava na Kalou e na vukudra . Sa nona i tavi me dau vakacabora na i madrali kei na i soro ni valavala ca .
Sa rawarawa vua me lomani ira era sa sesewa ka cala , me vaka ni sa malumalumu tale ga ko koya e na vuqa na ka .
Me vaka ni sa tu tale ga vua na malumalumu sa ganita kina me vakacabora na i soro ni nodra i valavala ca na tamata kei na nona i valavala ca vaka i koya .
Ia e sega ni dua e tutu ga ka sa taura vaka i koya na i tavi dokai oqo , sa lesi koya ga na Kalou me vakataki Eroni .
Sa vaka tale ga kina ko Karisito , ni a sega ni vakacerecerei koya vaka i koya me buli me bete levu , ia e a lesi koya ga na Kalou ka kaya vua : “ Ko iko na Luvequ , au sa yaco me tamamu edaidai ”
E a kaya tale ga e na dua na tikina : “ O iko na bete tawa mudu e na matabete i Melikiseteki ”
Ia e na gauna ni bula vakatamata i Jisu e a dau vakacabora ko koya na nona masu kei na kerekere e na tagi domoilevu vakararawa vua na Kalou o koya sa rawata me vakabulai koya mai na mate . Ia e na vuku ni nona yalomalumalumu kei na nona yalodina , e a rogoca kina na nona masu na Kalou .
E dina ga ni Luve ni Kalou ko koya ia e a vulica na talairawarawa mai na veika rarawa e sota kaya .
Ia ni sa oti na nona vakarautaki sa yaco me vu ni bula tawa mudu vei ira kece ga sa talairawarawa vua :
ka sa lesi koya na Kalou me bete levu e na matabete i Melikiseteki .
E vuqa na ka e tu me keitou kaya me baleta na ka oqo , ia e dredre na vakamacalataka vei kemuni , ni sa berabera na nomuni taura .
E na gauna oqo sa dodonu mo ni sa dauveivakatavulici , ia e se ganita tiko ga me dua me vakavulici kemuni e na veivakavuvuli taumada me baleta na Kalou . E sa ganiti kemuni tiko ga na sucu me vaka na gone lailai ka sega ni dina .
Ko koya yadua e sa gunu sucu tiko ga e sa sega ni vakaduiduitaka rawa na vinaka mai na ca , ka ni sa gone lailai tiko ga .
Ia na kakana dina sa ganiti ira sa qase , ko ira era sa vakavulica na lomadra ka sa rawa me ra vakaduiduitaka na vinaka mai na ca .

O koya gona me da qai laiva koto mai kina na veivakavuvuli taumada kei Karisito ka toso yani ki liu ki na veivakavuvuli titobu sara . Me da kakua ni baci tauyavutaki tale e na veivutuni mai na veicakacaka tawa yaga kei na vakabauta na Kalou ,
na i vakavuvuli ni papitaiso , na veitabaki na liga , na nodra tucake tale na mate kei na cudruvi tawa mudu .
Me da sa toso gona ki liu ! Ni sa i koya oqo na ka eda na kitaka ke sa vaka kina na loma ni Kalou .
Ni sa dredre sara me ra veivutuni tale ko ira era a sa vakararamataki e liu , ka ra a sa tovolea na i solisoli vakalomalagi , ka ra vakaivotavota e na Yalo Tabu .
Era a sa tovolea na vinaka ni vosa ni Kalou kei na kaukauwa ni bula e na muri mai ,
ka ra qai saumaki ka lesu tale ; ni ra sa vakota tale tiko vaka i ira na Luve ni Kalou ki na kauveilatai ka vakamaduataki koya e na matanavotu .
Ni sa vakalougatataka na Kalou na qele sa dau gunuva na uca ka dau tau wasoma kina , ka vakatubura na veimataqali kau sa yaga vei ira sa tei e na vukudra .
Ia kevaka e vakatubura na veikau vakavotona kei na co ca sa sega na kena yaga , sa rawa ni cudruva na Kalou , ka sa kena i tinitini me vakamai .
E dina ga ni vaka oqo na neitou vosa , ia sa dei na loma i keitou me baleti kemuni na weka i keitou . Keitou kila ni sa nomuni na veivakalougatataki e vinaka cake e na vuku ni bula sa tiko vei kemuni .
Ni sa sega ni tawa dodonu na Kalou me sega ni okata na nomuni cakacaka kei na loloma ko ni a vakaraitaka e na vukuna e na nomuni qaravi ira na vakabauta , me vaka ko ni sa kitaka tiko ga oqo .
Keitou sa gadreva , e na vukumuni yadudua , mo ni dui gugumatua vaka kina me yacova na i vakataotioti ; me na yaco dina sara kina na veika ko ni sa nuitaka tiko .
Keitou sega ni vinakata mo ni yaco mo ni vucesa , ia mo ni vakataki ira ga era sa vakabauta ka dau vosota vakadede ka ra sa taukena na veika e sa yalataka na Kalou .
E na gauna e a vosa yalayala kina na Kalou vei Eparaama , e a bubuluitaka ni na vakayacora na ka e a yalataka . Ia me vaka ni sega ni tiko e dua e cecere cake vua , e a vakayagataka ga na yacana vaka i koya me bubului kina .
E a kaya , “ Au na vakalougatataki iko dina , ka vakalevutaka sara na nomu kawa ”
Ena vuku ni nona vosota vakadede ko Eparaama , a taukena kina na veika a yalataka vua na Kalou .
Ni sa bubului na tamata sa dau vakayagataka na yaca ni dua e cecere cake vua , ka sa dau tinia na veileti kece ga na bubului .
O koya gona ni gadreva na Kalou me vakatakila vakavinaka sara vei ira era na taukena na ka e yalataki na kena sega ni rawa ni veivukiyaki na nona i naki , a mani vakadeitaka kina na nona yalayala e na bubului .
E rau sa qai tu kina oqo e rua na ka , sa sega ni vukici rawa , ka sa sega ni rawa ni vosa lasu kina na Kalou . O koya gona eda sa qai vakacegui kina vakalevu ko i keda eda sa dro me da vakarurugi vua ka me da taura dei tiko na i nuinui sa tu e matada .
Sa tu vei keda na i nuinui oqo me i kelekele dina ka dei na lomada , a sa curuma na i lati ni vale ni soro vakalomalagi ki na loqi tabu e loma sara ,
ki na vanua e a sa liu kina ko Jisu e na vukuda , ni sa yaco ko koya me bete levu tawa mudu e na matabete i Melikiseteki .
Ko Melikiseteki oqo na tui Salemi ka bete tale ga ni Kalou Cecere Sara . E a tavaki Eparaama ni lesu tiko mai na i valu ka a vakamatei iratou kina na tui , ka vakalougatataki koya .
E a solia vua ko Eparaama e dua na i katini ni veika kece ga ka rawata mai e na i valu . Na i matai ni balebale ni yaca i Melikiseteki na “ Tui ni Dodonu ” Ia me vaka ni sa tui tale ga kei Salemi , sa i balebale tale ga ni yacana na “ Tui ni Vakacegu ”
E sega ni tukuni na tamana , se na tinana se na nona kawa se na i tekivu ni nona bula se na kena i tinitini . Ia sa vaka ga na Luve ni Kalou ko koya , sa bete tiko ga ka sega ni mudu .
Ia mo ni vakasamataka mada na cecere ni tamata oqo ! Ni ko Eparaama sara mada ga na noda qase e a solia vua e dua na i ka tini ni yau e rawata mai na i valu .
Ia ko ira na luve i Livai era bete era a vakaroti e na Lawa me ra taura e dua na i ka tini ni ka mai vei ira na tamata , koya mai vei ira na wekadra , e dina ga ni ra kawa tale ga mai vei Eparaama .
Ia na tamata oqo , o koya ka sega ni kawa vata kei ira , sa taura mai vei Eparaama na i ka tini ni nona i yau ka vosa vakalougatataki koya , ko koya ka a tau vua na vosa ni yalayala .
Io sa sega ni vakatitiqataki ni sa dau vosa vakalougatataki koya sa lailai sobu ko koya sa cecere cake .
E na dua na tikina , koya vei ira na bete , era sa dau kumuna e dua na i ka tini na tamata ka rawa ni ra mate , ia e na tikina ka dua , koya vei Melikiseteki , sa kumuna na i ka tini ko koya sa bula tiko ga ka sega ni mate rawa .
Sa rawa gona kina me da kaya ni a vakacabora na i ka tini ko Livai e na gauna e a vakacabora kina ko Eparaama ;
ka ni a sa tiko ga e na tolo i Eparaama ko Livai e na gauna e rau a sota kina kei Melikiseteki .
Ia kevaka e rawata vakavinaka sara na matabete i Livai me vakayacora na ka e nakiti me cakava , ( ka ni a soli na lawa e na vuku ni matabete oqo ) a cava na kena yaga me tubu mai e dua tale na bete me vakataki Melikiseteki ka sega ni vakataki Eroni ?
Ia ni sa veisau na matabete sa dodonu sara me veisau vaka tale ga kina na Lawa .
Na noda Turaga o koya e kainaki tiko na veika oqo e na vukuna e lewe ni dua tani tale na yavusa ka sega ni sa bau dua na lewe ni yavusa koya me veiqaravi vakabete e na i cabocabo ni soro .
Sa matata vinaka tu ni lewe ni yavusa ko Juta na noda Turaga , ka a sega ni bau kaya e dua na ka ko Mosese me baleta na yavusa koya ni vosataka tiko na ka e baleti ira na bete .
Ia sa qai matata vinaka cake sara na ka oqo ni sa tubu cake mai e dua tale na bete ka vakataki Melikiseteki .
E a sega ni yaco me bete ko koya e na vuku ni veika e vakaroti e na lawa me baleta na nona kawa vakatamata , ia e na kaukauwa ga ni bula sa sega ni oti rawa .
Ka ni sa kainaki e na i Vola Tabu , “ Ko iko na bete tawa mudu me vakataki Melikiseteki ! ”
Sa qai biu vakatikitiki tani kina na lawa makawa me baleta ni sa malumalumu ka tawa yaga .
Ni sa sega ni rawa ni vakataucokotaka na vinaka ni dua na tamata na Lawa i Mosese . Ia oqo sa qai soli mai vei keda e dua na i nuinui e uasivi cake , me da sa toro voleka rawa kina vua na Kalou .
Me kena i kuri , sa tiko tale ga na bubului ni Kalou .
E na gauna era a buli kina e so me ra bete e a sega ni bubului kina na Kalou , ia ko Jisu e a yaco me bete e na bubului i koya ka a kaya vua , “ Sa bubului na Turaga ka na sega ni veisautaka na lomana , ʻ Ko iko na bete tawa mudu . ʼ “
Na duidui oqo , sa yaco kina ko Jisu me i vakadei ni dua tale na veiyalayalati e uasivi cake .
Ia sa tiko tale e dua na kena duidui : era sa lewe vuqa ko ira na bete koya ni sa tarova na mate na nodra dui qarava tiko ga na nodra cakacaka vakabete .
Ia ko Jisu sa sega ni vakaisosomitaki e na nona cakacaka vakabete ni sa bula tiko ga ka tawa mudu .
O koya gona sa rawa kina vua me vakabulai ira e na veigauna kece ga ko koya me masulaki ira .
Ni sa kilikili me noda e dua na Bete Levu vaka koya : sa yalosavasava , sa sega na nona cala , sa sega na nona duka , sa tawasei mai vei ra na i valavala ca , ka sa uasiviti lomalagi na nona cecere .
Sa sega ni yaga me vakacaboisoro e na veisiga ko koya me vakataki ira na bete levu , oya me vakacabora taumada na i soro ni nona i valavala ca ka qai muri na nodra na tamata , ka ni sa vakacabora vakadua ga na i soro me rauta na veigauna kece ga e na gauna e a vakacabori koya ga kina .
Io , e a lesi ira na tamata e na nodra malumalumu na Lawa i Mosese me ra bete levu , ia na vosa ni bubului ni Kalou e a qai soli e muri mai na lawa sa lesia na Luvena o koya sa caka me vinaka sara ka sega ni mudu .
Na i balebale ni ka keitou kaya tiko oqo : sa tiko dina e dua na noda Bete Levu vaka koya ; o koya sa dabe tiko e na liga i matau ni tikotiko vakaturaga i Koya sa Cecere Sara mai lomalagi .
Sa cakacaka tiko vaka Bete Levu a na Loqi Tabu Sara , koya na vale laca dina ka a birika na Turaga , ka sega ni cakava na tamata .
Ko ira kece na Bete Levu era lesi me ra dau vakacabora na i madrali kei na i soro vua na Kalou ; sa ganita kina me vakacabora tale ga e so na ka na bete oqo .
Ia , kevaka e a tiko e vuravura ko koya ke a na sega sara ga ni bete , ka ni ra sa tiko na bete era dau vakacabo i madrali me vaka na ka e kaya na lawa .
Ia ko ira na bete oqo era sa dau veiqaravi e na vale tabu sa i vakatakarakara ka i yaloyalo wale ga ni veika mai lomalagi . Ni gauna e a vakarau tara kina na vale laca ko Mosese e a qai vakaroti koya na Kalou , ka kaya , “ Qarauna mo cakava na veika kece me vaka na kena i vakarau ka a vakatakilai vei iko e na ulunivanua . ”
Ia oqo sa soli vei Karisito na cakacaka vakabete e uasivi cake sara mai na cakacaka vakabete makawa , me vaka sa uasivi cake na veiyalayalati sa kena daunivosa ko koya , ka ni sa yavutaki e na veivosa ni yalayala e uasivi cake .
Kevaka e a sega na cala e na i matai ni veiyalayalati , ke a sega ni ganita me vaka tale e dua .
Ia e a kunea na Kalou ni ra cala na nona tamata , ka a kaya kina : “ E na yaco mai na siga , sa kaya na Turaga , ni'u na cakava kina e dua na veiyalayalati vou kei na mataqali i Isireli , kei na mataqali tale ga i Juta .
E na sega ni vaka na veiyalayalati ka'u a cakava kei ira na nodra qase e na siga ka'u a taura kina na ligadra me'u tuberi ira tani mai na vanua ko Ijipita ; ka ni ra a sega ni dina tiko e na noqu veiyalayalati , ka'u sa mani sega ni kauwaitaki ira kina , sa kaya na Turaga .
Ia sa i koya oqo na veiyalayalati au na cakava kei ira na Isireli ni sa oti na gauna koya , sa kaya na Turaga : au na tugana na noqu lawa ki na lomadra , ka vola e na yalodra . Ka'u sa na nodra Kalou ka ra sa na noqu tamata .
E na sega ni ganita me vakavulica na tamata yadua na nona lewe ni koro se me kaya e dua vua na kai nona , ʻ Mo kila na Turaga . ʼ Ni ra na kilai au kece ga , mai vei ira era lalai sara ki vei ira era cecere sara .
Ka ni'u na vosota na nodra talaidredre , ka'u na guilecava sara vakadua na nodra i valavala ca . ”
E na nona vosataka tiko oqo na Kalou e dua na veiyalayalati vou sa okata kina ko koya na i matai ni veiyalayalati me sa madra . Ia na ka kece ga sa makawa ka madra mai era sa voleka ni takali yani .

Na i matai mada ga ni veiyalayalati era tu na kena lawa ni so-kalou ka tiko e dua na kena vale ni soro ka cakava na tamata ;
ka ni a caka e dua na vale tabu ka tu e na kena i matai ni kena i wasewase , na i tutu ni cina , na teveli , kei na madrai e dau vakacabori vua na Kalou . Sa vakatokai na tikina oqo na Loqi Tabu .
Ia ni sivi na i karua ni lati sa tu kina na loqi sa vakatokai na Loqi Tabu Sara .
Sa tu kina na miqa koula ka i cabocabo ni veika boi vinaka kei na Kato ni Veiyalayalati sa bonoti yavoki e na koula , ka sa tiko e loma e dua na sedre koula lailai ka tu kina na mana , kei na i titoko i Eroni ka a kubu me vakadrauna , kei na vatu raraba e rua sa volai kina na veiyalayalati .
E na dela ni kato e rau sa tu kina na jerupi e rua ka rau vakatetaba ka vakaruruga na vanua sa dau buluti kina na ca . Ia sega ni kena gauna oqo me vakamacalataki kina vakamatailalai na veika kece oqo .
Ia ni sa vakarautaki oti na veika oqo era sa qai dau curu ki na Loqi Tabu ko ira na bete e na veisiga ka vakayacora kina na nodra i tavi .
Ia sa dau curu duadua ga na Bete Levu ki na Loqi Tabu Sara , vakadua ga e na dua na yabaki , ka sa sega ni rawa ni curu kina me sega ni kauta tiko na dra ka dau vakacabora e na vukuna vaka i koya kei na vuku tale ga ni nodra i valavala ca na tamata era vakayacora e na vakacala ka .
Ia sa vakatakila e na ka oqo na Yalo Tabu ni sega ni tadola ki na Loqi Tabu Sara e na gauna kece ga e sa tiko kina na Loqi Tabu .
Oqo e dua na i vakatakarakara e dusia na gauna oqo . A kena i balebale oqo ni sega sara ni rawa ki na i madrali kei na i soro manumanu me vakasavasavataka sara na yalodra era qarava na Kalou .
Ia na veika oqo e baleta ga na kakana kei na ka ni gunu , kei na veimataqali soqo ni veivakasavasavataki e vuqa . Na veilawa lalai oqo me baleta na yago , sa ka ga e taudaku , era na vakayagataki wale tiko ga me yacova na gauna sa na qai vakavouya kina na ka kece ga na Kalou .
Ia sa lako oti mai ko Karisito me vaka na Bete Levu ni veika vinaka era na yaco mai . Na vale tabu e vakaitavi kina ko koya sa levu ka uasivi cake , sa sega ni caka e na liga , ka sega ni tiki ni vuravura buli oqo .
Ni sa curu vakadua ga ko Karisito ki na Loqi Tabu Sara ka sega ni kauta na dra ni me kei na dra ni luve ni bulumakau ia na nona dra vaka i koya sara ga , ka sa rawata kina me solia vei keda na bula tawa mudu .
Ia kevaka sa vakasavasavataka ka sa vuya na duka ni yagodra na tamata na kena kureitaki vei ira na dra ni me kei na bulumakau kei na dravusa ni bulumakau yalewa gone ,
sa na qai wacava li na dra i Karisito ! Ni a vakacabori koya vua na Kalou na Karisito e na Yalo Tabu tawa mudu e na nona savasava taucoko . la na nona dra e na vakasavasavataka na noda lewa e loma mai na veicakacaka tawa yaga me da qarava kina na Kalou bula .
O koya oqo sa yaco kina ko koya me daunivosa ni veiyalayalati vou me ra rawata kina ko ira sa kacivi na i votavota tawa mudu ka a yalataka na Kalou . Sa rawa ni vakayacori oqo ka ni sa yaco oti e dua na mate sa rawa ni sereki ira na tamata mai na cala era a vakayacora ni ra sa vauci tu e na i matai ni veiyaIayalati .
Ia kevaka sa tiko e dua na i vola me baleta na veiwaseyaki ni yau ni tamata mate , sa ganita me na dau vakadinadinataki taumada ni sa mate ko koya ka vola .
Ka ni sa qai dau rawa wale ga ni vakayacori na veika sa tu kina ni sa yaco na mate , e sega ni rawa ni vakayacori e na gauna kece ga e sa bula tiko kina ko koya ka vola .
Sa i koya oqo e a qai vakataudeitaki tale ga kina na i matai ni veiyalayalati ni sa vakadavei na dra .
Ni a sa cavuta oti kece na i vakaro mai na Lawa ko Mosese vei ira na tamata , sa qai kauta na dra ni luve ni bulumakau kei na me kei na wai , kei na vuti ni sipi lomoci damudamu kei na isopi ka kureitaka ki na i vola ni Lawa ka vaka tale ga kina ki vei ira kece na tamata ,
ka kaya , “ Sa i koya oqo na dra ni veiyalayalati sa vakarota vei kemuni na Kalou ”
A kureitaka vaka tale ga kina na dra ki na vale tabu kei na veiyaya kece ga sa dau vakayagataki e na so-kalou ko Mosese .
Ia kevaka e sega ni vakadavei na dra e na sega ni bokoci na i valavala ca .
Ia sa dodonu kina me ra vakasavasava-taki vaka koya na i vakatakarakara ni veika mai lomalagi ; ia na veika vakalomalagi sa ganiti ira na i soro e uasivi cake mai vei ira oqo .
Ni sa sega ni curu na Karisito ki na loqi tabu sa caka e na liga , na i vakatakarakara ni ka dina , ia sa curu sara ga ki na lomalagi dina , me rairai ki na mata ni Kalou e na vukuda .
A sega tale ga ni la'ki vakacabori koya tiko vakavuqa , me vaka na nodra dau curuma na Loqi Tabu na Bete Levu e na veiyabaki ka kauta kina na dra ni manumanu .
Ke sa vaka kina ke sa dodonu me na mate vakavuqa me tekivu mai na i vakatekivu kei vuravura . Ia oqo sa basika ga mai vakadua ko koya ni sa voleka na i vakataotioti me mai kauta laivi na i valavala ca e na nona cabori koya vaka i koya me i soro .
Ia me vaka sa lesi tu me ra na mate vakadua ga na tamata , ka qai ia e muri na veilewai ,
sa vaka tale ga kina ko Karisito , ni a sa vakacabori vakadua me baleta na nodra i valavala ca na le vuqa ; e na basika tale mai e na i karua ni gauna , me sega ni mai i soro tale ni valavala ca , ia me mai vakabulai ira ga era waraki koya tiko !
Ia me vaka sa tu e na Lawa na i yaloyalo wale ga ni veika dina era na muri mai , ka sega ni vatukana dina , e na sega sara ni rawa ki na i soro sa dau vakacabori e na veiyabaki me vakasavasavataki ira vakadua era sa torova kina na Kalou .
Kevaka sa vaka kina , e sega li ni sa na mudu na kedra vakacabori tiko ? Kevaka era a sa vakasavasavataki vakadua ko ira ka vakacabo i soro vua na Kalou ke ra sa na sega ni vakila tale ni ra i valavala ca .
Ia e na i soro kece koya sa dau vakananumi tale kina vei ira na tamata na nodra i valavala ca e na veiyabaki .
Ni sa dredre sara me kauta laivi na i valavala ca na dra ni bulumakau kei na me .
O koya oqo e a kaya kina vua na Kalou ko Karisito ni sa lako mai ki vuravura : “ A i soro kei na i madrali ko ni sa sega ni vinakata , ia ko ni sa vakarautaka ga vei au na yago .
A i soro kama kei na i soro ni valavala ca ko ni sa sega ni taleitaka .
Au sa qai kaya , ʻ Kemuni na Kalou , raica au sa lako mai , me'u vakayacora na lomamuni , me vaka sa volai tu e na i vola vivigi e na vukuqu . ʼ “
Sa kaya taumada ko koya , “ Ko ni sa sega ni gadreva se taleitaka na i soro kei na i madrali , se na i soro kama kei na i soro ni valavala ca ; ” e dina ga era sa dau vakacabori na veika oqo me vaka na ka e kainaki e na Lawa .
Sa qai vakuria tale ka kaya , “ Raica , au sa lako mai me'u vakayacora na lomamuni na Kalou . ” Sa biuta tani na Kalou na veisoro makawa ka sa ciqoma na i soro sa cakava na Karisito me kena i sosomi .
Ni sa vakayacora ko Karisito na ka e vinakata na Kalou , eda sa vakasavasavataki kece mai na noda i valavala ca e na i soro sa vakacabora ga vakadua me baleti keda kece na tamata .
Era sa tu na bete yadua ka vakayacora na dui nodra i tavi e na veisiga ka vakacabora vakawasoma e dua tiko ga na mataqali i soro . Ia na i soro kece oqo sa sega ni kauta tani rawa na i valavala ca .
Ia ko Karisito ni sa vakacabora oti vakadua e dua bau ga na i soro ni valavala ca me baleta na veitabagauna kece ga , sa qai tiko sobu e na liga i matau ni Kalou .
Sa na waraka tiko e kea na gauna sa na qai vakadrukai ira kina na nona meca na Kalou me ra i tutu ni yavana .
E na dua ga na i soro sa vakavinakataki ira kina vakaoti ko koya na tamata keee ga era sa vakasavasavataki tiko mai na nodra i valavala ca .
A sa vakadinadinataka tale ga vei keda na ka oqo na Yalo Tabu ni sa kaya :
“ Sa i koya oqo na veiyalayalati au na kitaka kei ira ni sa oti na gauna koya , sa kaya na Turaga : Au na tugana na noqu lawa ki na yalodra , ka vola e na lomadra ”
Sa qai vakuria tale ka kaya : “ Au sa na sega ni nanuma tale na nodra i valavala ca kei na nodra talaidredre ”
Ia kevaka era sa bokoci na i valavala ca koya , sa qai sega ni yaga me cabori tale e dua na i soro me kauta laivi na i valavala ca .
O koya oqo , kemuni na wekaqu ni sa tu vei keda na kaukauwa me da curu kina ki na Loqi Tabu Sara , oya e na vuku ni dra i Jisu ;
sa dolava kina vei keda ko koya e dua na sala vou , na sala bula , e lako sivia na i latilati , sa i koya na yagona vaka i koya ;
ka me vaka ni sa tiko e dua na noda bete levu sa lewa na vale ni Kalou ,
me da sa mai toro voleka yani e na yalodina kei na vakabauta sa tu dei ni sa vakasavasavataki na yaloda e na kena dukadukali , ka sa savai na yagoda e na wai savasava .
Me da taura matua na vakanuinui eda sa vakatusa tiko ka ni sa yalodina ko koya ka a yalataka .
Me da sa vakasamataka tale ga na sala me da dui veivakauqeti kina e na loloma kei na cakacaka vinaka .
Me da sa kakua ni vakaweleweletaka na sosoqoni vata , me vaka sa dau nodra i vakarau e so , ia me da sa dui veivakayaloqaqataki ga , ka me vagumatuataki cake sara ni ko ni sa raica ni sa roro voleka tiko mai na Siga ni Turaga .
Sa sega tale ni qai dua na i soro me na kauta tani na i valavala ca kevaka eda sa nakita me da ia tiko ga na i valavala ca ni sa tukuni oti vei keda na ka dina .
Ia na ka wale ga sa na qai vo sa i koya me da rerevaka na ka e na qai yaco ; oya na veilewai kei na bukawaqa me vakarusai ira era sa dau veivorati kei na Kalou .
Sa dau vakamatei ka sega ni lomani na tamata ka beca na Lawa i Mosese kevaka sa vakadinadinataka e le rua se le tolu .
Sa na qai wacava na ka e na yaco vua na tamata ka buturaka sobu na Luve ni Kalou , ka sega ni doka na dra ni veiyalayalati sa vakasavasavataki kina , ka beca tale ga na Yalo sa dau Loloma !
Ni da sa kilai koya ka a kaya “ Sa noqu i tavi me'u cudruvaki ; au na sauma ko i au . ” A kaya tale ga ko koya , “ E na veilewaitaki ira na nona tamata na Turaga . ”
Sa dua na ka vakadomobula me da lutu ki na liga ni Kalou bula !
Ia ni vakananuma mada na veika vinaka ko ni sota kaya e na veisiga sa sivi yani . Ni ko ni a sa vakararamataki oti , ko ni a qai sota kaya e vuqa na ka rarawa , ia ko ni a sega ga ni vakamalumalumutaki kina .
E na so na gauna ko ni a vakalialiai ka vakararawataki e na matanavotu , ka so na gauna ko ni a vakarau tu mo ni la'ki wili vata kei ira era sota tiko kei na veika koya .
Ko ni a lomani ira na vesu tu , ka ko ni a laiva e na marau me vakacacani tale ga na veika ko ni taukena , me vaka ni ko ni sa kila ni sa nomuni vaka i kemuni na i yau e uasivi cake ka sega ni rusa rawa .
O koya gona mo ni yalo dina tiko ga vua na Turaga ni sa ka levu na kena i sau .
Ni sa yaga me tiko vei kemuni na yalovosota , mo ni kitaka rawa kina na loma ni Kalou , ka taukena na ka sa yalataki .
Me vaka sa kaya na i Vola Tabu : “ E na sega soti ni dede e na qai lako mai ko koya sa lako tiko mai ka na sega ni wawa tale .
Ia ko ira na noqu tamata yalododonu era na bula e na nodra vakabauta . Ia kevaka e dua e na suka tale ki muri , e na sega ni taleitaki koya na yaloqu . ”
Ia ko i keda e da sa sega ni vakataki ira era sa suka tale ka ra sa vakarusai , ia e da sa vakataki ira ga era sa vakabauta ka ra sa vakabulai .
Ia na vakabauta sa i koya na noda vakadinata ni na yaco na veika eda nuitaka , na noda kila ni ra tu dina na veika eda sega ni raica .
Sa i koya na ka oqo e a vakadonui ira kina na qase e liu na Kalou .
E na vakabauta , sa macala kina vei keda ni a buli na vuravura e na vosa ni Kalou , me qai yaco kina me caka na veika sa laurai rawa mai na veika sa sega ni laurai .
E na vakabauta , e a vakacabora kina ko Epeli na i soro e vinaka cake mai na nei Keni . Na nona vakabauta e a vakadonui kina ko koya ka okati kina me yalododonu , ka sa vakadinadinataka na ka oqo na Kalou ni sa vakadonuya na i madrali . lo e na vuku ni vakabauta e a sa vosa tiko ga kina ko Epeli ni sa mate oti .
E na vakabauta , e a kau cake kina ko Inoke ka me kakua ni kila na mate ; e a mani sega ni kune tale , ni a sa kauti koya cake na Kalou . Ia ni sa bera ni kau cake e a sa vakadinadinataka na i Vola Tabu ni sa vinaka vua na Kalou ko koya .
Ia kevaka sa sega na vakabauta sa ka dredre sara me da vinaka vua na Kalou ni ko ira kece ga era via torova na Kalou e dodonu me ra vakabauta ni sa bula tiko ko koya , ka ni sa dau saumi ira tale ga era vakasaqarai koya .
Na vakabauta , e a rogoca kina ko Noa na i vakasala ni Kalou me baleta na veika ka ra sa sega ni laurai e na gauna koya , ka taya tale ga kina na waqa ka a vakabulai kina na nona vuvale . E na vuku ni nona vakabauta sa vakadinadinataka kina ko koya ni sa cala ko vuravura ka sa yaco kina me taukena e muri na veivakadonui sa dau yaco mai e na vuku ni vakabauta .
Na vakabauta , e a talairawarawa kina ko Eparaama e na gauna ka a kacivi koya kina na Kalou me lako ki na dua na vanua sa yalataka me soli vua me taukena . A cavutu ka lako , ia e a sega ni kila na vanua sa lako tiko kina .
Na vakabauta , e a la'ki tiko vakavulagi voli kina ko koya e na vanua ka a yalataka vua na Kalou . E ratou a vaka i tikotiko voli ga e na vale laca kei Aisake kei Jekope , ko i rau ka rau na taukena vata kei koya e muri na veika ka a yalataka na Kalou .
A namaka tiko ko Eparaama na koro sa tu dei na kena yavu , na koro sa tauyavutaka ka tara na Kalou .
Na vakabauta , sa rawa talega vei Eparaama me vakaluveni , dina ga ni sa qase sara , ka yaco talega vei Sera na kaukauwa me kunekune , dina ga ni a sa sivia na gauna ni vakasucu gone . E a vakadinata ko koya e lomana ni sa yalodina na Kalou ko koya ka a yalayala vua .
Sa qai yaco gona kina me tubu mai vua e dua bauga na tamata ko koya ka a sa wili tu me vaka na tamata mate , e vuqa sara tale na nona kawa , na kedra levu , sa vaka na i wiliwili ni veikalokalo ni lomalagi , ka vaka na mata ni nuku ni matasawa , sa sega ni wili rawa !
Era sa mate kece yani ko ira oqo e na vakabauta . Era a sega ni taura na veika e a yalataka vei ira na Kalou , ia era a sa raica vakayawa tu ga mai ni ra a tiko vakavulagi ga ka dau veilakoyaki voli e vuravura .
Ko ira e vaka koya na nodra i vosavosa era vakatakila tiko ni ra sa vakasaqara tiko na nodra vanua dina .
Ia kevaka era a nanuma tiko na vanua era a cavutu mai kina , e ka rawarawa sara na nodra lesu tale kina .
Ia era sa gadreva ga e dua na vanua e uasivi cake , koya na vanua vakalomalagi . O koya gona oqo sa sega kina ni madua na Kalou ni vakatokai me nodra Kalou , ka ni sa vakarautaka oti tu ko koya e dua na koro me nodra .
Na vakabauta , e a vakacabori Aisake kina ko Eparaama e na gauna a vakatovolei koya kina na Kalou . Ia ko Eparaama ko koya ka tau vua na veivosa ni yalayala e a makutu me vakacabora me i soro kama na luvena e dua bauga .
Na luvena oqo e a yalataka kina vei Eparaama na Kalou , “ Ko na vakawa e na vuku i Aisake . ”
Ia e a vakadinata e lomana ko Eparaama ni sa rawa vua na Kalou me vakabulai ira na tamata mai na mate . O koya gona sa rawa ni kainaki kina ni a soli lesu tale vua ko Aisake mai na mate .
Na vakabauta , e a tauca kina ko Aisake na vosa ni veivakalougatataki vei rau ko Jekope kei Iso me baleta na veika e a sa tu ki liu .
E na vakabauta , e a vosa vakalougatataki rau kina na luve i Josefa tagane ko Jekope ni sa bera ni mate ; a sa cuva sobu ki na ulu ni nona i titoko ka masu vua na Kalou .
E na vakabauta , sa tukuna kina ko Josefa e na gauna sa voleka kina ni mate na nodra biuti Ijipita na Isireli ; ka tataunaka tu na ka me na caka ki na yagona .
E na vakabauta , e rau a vunitaki Mosese kina na nona i tubutubu mai na gauna e sucu kina me vula tolu . E rau a raica ni sa dua na gone rairai vinaka ka rau a sega ni rere me rau talaidredre ki na lewa ni tui .
Na vakabauta , e a bese kina ni vakatokai me luve i koya na luve ni Fero yalewa ko Mosese ni sa tamata bula mai .
E a digitaka me la'ki vakararawataki vata kei ira na tamata ni Kalou ka sega ni vinakata me bau la'ki marautaka vakalekaleka mada ga na veika lasuwale ni valavala ca .
E a okata ko koya ni sa i yau levu cake na veivakalialiai e a sota koya e na vuku i Karisito , ka lailai na i yau kei Ijipita ; ni a rai sara tiko ko koya ki na i covi sa wawa tu mai liu .
Na vakabauta , e a biuti Ijipita kina ko koya ka sega ni rerevaka na cudru ni tui ; e vaka ga e a sa raici koya sara tiko na Kalou sa tabogo , ka a sega kina ni saumaki lesu .
Na vakabauta , e a vakayacora kina ko koya na Kanavata ni Lakosivia ka vakarota me kureitaki na dra , me kakua kina ni tarai ira na ulumatua ni Isireli na Dauveivakarusai .
Na vakabauta , era a lako kosova kina na Isireli na Wasa Damudamu me vaka ga e a vanua mamaca ; ia era a vakatovolea me ra kitaka vaka kina ko ira na Ijipita ka mani luvuci ira na wasawasa .
Na vakabauta e a bale kina na bai kei Jeriko ni sa oti na nodra la'ki lako wavolita tiko na Isireli e na vitu na siga .
Na vakabauta , e a sega kina ni mate vata kei ira era a talaidredre vua na Kalou ko Reapi , na yalewa dautagane , ni a vakacegui rau na yamata .
Ka cava soti li me'u kaya tale ? Sa na sega ga na gauna me'u tukuna kina na ka e baleti Kitione kei Paraki kei Samisoni kei Jefeca kei Tevita kei Samuela kei ira na parofita .
E na vuku ni vakabauta , era a vakamalumalumutaka kina ko ira oqo na veimatanitu e so . Era a kitaka na veika dodonu ka a vakayaeori vei ira na vosa ni yalayala e so . Era a sogota na gusudra na laione ;
era a bokoca na bukuwaqa kaukauwa , ka ra a dro bula mai na i seleiwau . Era a vakaukauwataki mai na nodra malumalumu , ka ra a qaqa e na i valu ka vakasavi ira laivi na veimataivalu tani .
E na vakabauta , era a vakaturi tale ko ira na mate ka soli lesu vei ira na watidra yalewa . Era a vakararawataki e so , ka ra a bese ni sereki , me nodra kina na tu cake tale e vinaka cake .
E so tale era a vakalialiai ka vakanakuitataki , ka ra vesu tale ga e na sinueodo ka biu ki na vale ni veivesu .
Era a lauviri e na vatu ; era a varomusuruataki ; era a vakamatei e na i seleiwau . Era a veilakoyaki voli ka vakaisulu e na kuli ni sipi kei na kuli ni me , era dravudravua ka vakararawataki , ka vakacacani .
Sa sega ni ganiti ira na vuravura oqo ! Era a veiseyaki ka vakalakova na veivanua lala kei na veiulumvunua , ka ra vakaitikotiko e na veiqara e loma ni qele kei na veiqara vatu .
Ko ira kece koya , e dina ga ni ra sa rogo vinaka e na vuku ni nodra vakabauta ia e a sega ga ni yaco dina vei ira na ka e a yalataki .
Ni a sa vakarautaka tu na Kalou e dua na ka e vinaka cake me baleti keda ; koya me ra na qai taura vata ga kei keda ko ira koya na ka e a yalataki .
O koya gona ni ra sa vakavolivoliti keda vaka oqo e dua na i lala i vakadinadina levu , me da sa biuta laivi sara na veika kece ga era vakabibitaki keda tu kei na i valavala ca sa kabiti keda matua tiko , ka me da ciciva tiko ga e na yalo dei na cere sa tu e matada .
Me da rai tiko ga vei Jisu , o koya ka a vakatekivuna ka na vakacavara tale ga na noda vakabauta ; o koya tale ga , e na vuku ni marau e waraki koya tu , a sega kina ni maduataka na mate e na kauveilatai ka sa dabe tiko kina edaidai e na liga i matau ni tikotiko vakaturaga ni Kalou .
Ni vakasamataki koya mada ka a vosota na veivakacacani levu ka ra a cakava vua na i valavala ca ! O koya gona ni kakua kina ni yalo lailai se datuvu koso .
E na nomuni veivala kei na i valavala ca ko ni sa sega mada ni vala me yacova sara yani na vakadavei ni nomuni dra .
Ko ni sa guilecava li na vosa ni veivakayaloqaqataki ka a vakatokai kemuni kina na Kalou mo ni luvena ? “ Na luvequ , kakua ni vakawaletaka na veivakadodonutaki ni Turaga , ka kakua ni yalolailai ni sa vakanakuitataki iko ko koya .
Ni sa dau vakadodonutaki ira kece sa lomani ira na Turaga , ka sa vakanakuitataki ira sa okati ira me ra luvena ”
Ni vosota na veika rarawa ko ni sota kaya me vaka ga era i kuita ni dua na tama ; baleta ni nomuni vakararawataki sa vakaraitaki kina ni sa okati kemuni na Kalou mo ni luvena . E a sa bau dua li na gone e sega ni dau cudruvi koya ko tamana ?
Ia kevaka ko ni sega ni cudruvi me vakataki ira kece na luvena , sa kena i balebale ga ni ko ni sega ni luvena dina , ko ni gone ga ni sala .
O ira tale ga na tamada vakayago era sa dau cudruvi keda , ia eda sa dau dokai ira kina . E sega li ni ganita cake me da vakayalomalumalumutaki keda vua na Tamada vakayalo , ka me da bula kina ?
Ko ira na tamada vakayago era dau cudruvi keda vakalekaleka ga me vaka na ka era vinakata , ia sa dau cudruvi keda na Kalou me da vinaka kina , ka me da vakaivotavota e na nona yalosavasava .
E na gauna eda totogitaki kina sa vaka mera mosi kece ga na i totogi ka sega ni ka me da marau kina ; ia e muri era sa qai dau tauca kina na vakacegu kei na yalododonu vei ira era sa tuberi cake kina .
O koya gona mo ni qai laveta cake na ligamuni sa wadamele tu ka vakaukauwataka na durumuni malumalumu .
Ni vakadodonutaka na sala mo ni muria me kakua kina ni vakaleqai na yava sa lokiloki tu , ia me vakabulai ga .
Ni segata mo ni tiko veilomani kei ira kece ga na tamata , ka tovolea mo ni bula voli e na yalosavasava , ka ni na sega ni raica rawa na Turaga e dua na tamata ke sega ni yalosavasava .
Ni qarauna me kakua ni dua vei kemuni e vakanadakuya na loloma ni Kalou . Ni qarauna tale ga me kakua ni dua vei kemuni e yaco me vaka na kau gaga sa tubu cake , ka vakavure leqa vei ira na lewe vuqa e na vuku ni kena gaga .
Ni qarauna me kakua ni dua e yaco me dauyalewa ka tawa lotu me vakataki Iso , o koya ka a volitaka na nona i tutu vakaulumatua e na dua ga na kana .
Ia ko ni sa kila ni a qai vinakata e muri me taukena na veivakalougatataki i tamana sa sega ni vakadonui , baleta ni a sega ni kunea e dua na sala me veisautaka tale kina na ka e a sa kitaka oti , e dina ga ni a vakasaqara matua ko koya ena nona tagi .
Ni ko ni sa sega ni lako mai ki na veika ko ni rawa ni tara , na bukawaqa caucaudre ni Saineai , kei na o loaloa , kei na butobuto , kei na cava ,
kei na rorogo ni davui kei na dua na domo ni vosa ka ra a vakamamasu kina na rogoca me kakua ni vosa tale vei ira .
Ni ra a sega ni vosota rawa na ka e a vakaroti mai , “ Ke mani dua wale mada ga na manumanu yava i va e yacova na ulunivanua , sa dodonu me vakaviriki e na vatu ”
Io e a sa vakadomobula dina na kena i rairai ka a kaya kina ko Mosese , “ Au sa sautaninini e na rere ! ”
Ia oqo ko ni sa lako mai ki na Ulunivanua ko Saioni , ki na koro ni Kalou bula , ko Jerusalemi vakalomalagi , ki vei ira na agilosi sa sega ni wili rawa na kedra i wiliwili era sa soqoni vata tu e na marau .
Ko ni sa lako mai ki na nodra i soqosoqo na ulumatua era sa volai tu mai lomalagi , vua tale ga na Kalou o kaya sa turaganilewa ni tamata kece ga ; ki vei ira tale ga na yalodra na tamata yalododonu era sa vakasavasavataki sara .
Ko ni sa lako tale ga mai vei Jisu na dauniveivosaki ni veiyalayalati vou , kei na dra sa kureitaki ; na dra ka a tukuna na ka e uasivi cake mai na kena ka tukuna na dra i Epeli .
Mo ni qarauna mo ni kakua ni bese ni rogoci koya sa vosa tiko . Ni kevaka era a sega ni dro bula rawa ko ira era a bese ni rogoci koya ka a vunauci ira e vuravura , eda sa na qai sega sara ni dro bula rawa ko i keda kevaka eda sega ni via rogoci koya sa veivunauci tiko mai lomalagi .
E a yavalata na vuravura na domona e na gauna koya , ia na gauna oqo sa yalataka ko koya ka vaka , “ Au na vakayavalata vakadua tale mada na vuravura , io kei na lomalagi tale ga . ”
Na vosa oqo , “ vakadua tale mada ” , sa vakaraitaka ni ra na biu laivi na veika era sa vakayavalati rawa me vaka ni ra sa ka buki wale ga me rawa kina ni qai vakavo tu ga na ka sa sega ni yavalati rawa .
O koya gona me da sa qai vakavinavinaka tiko ga kina ni sa soli vei keda e dua na matanitu ka sega ni yavalati rawa ; me da marau ka cabora kina vua na Kalou na i soro vakayalo sa vinaka vua , e na vakarokoroko kei na rere ,
ni sa bukawaqa dau veivakarusai na noda Kalou !
Me ia tiko ga na veilomalomani vakaveitacini .
Ni kakua ni guilecava mo ni dau dolava na nomuni vale vei ira na vulagi , ka ni vakarau koya era a vakaceguya kina e so na agilosi e so na tamata ka ra sega ni kila .
Ni dau nanumi ira era tiko e valeniveivesu , me vaka sara ga ko ni tiko vakavesu vata kei ira . Ni nanumi ira tale ga era vakararawataki tiko me vaka sara tale ga ni ko ni sa vakararawataki tiko e na yagomuni .
Sa dodonu mo ni doka taucoko na tiko vakawati , ka me rau sa dau veidinadinati na tagane kei na yalewa , ni na lewai ira na dauyalewa kei na dautagane kei ira na dauveibutakoci na Kalou .
Ni kakua ni laiva na nomuni bula me tacori e na dau kocova na i lavo ka mo ni okata me sa rauti kemuni na veika sa tu vei kemuni . Ni a sa kaya oti na Kalou , “ Au na sega sara ni biuti iko se laivi iko ”
O koya gona eda sa rawa ni kaya vakadoudou kina , “ Sa dau vukei au na Turaga ka'u na sega ni rere ! A cava li era rawa ni kitaka vei au na tamata ? ”
Ni nanumi ira na nomuni i liuliu era sa yali yani ko ira ka a dau tukuna vei kemuni na vosa ni Kalou . Ni vakasamataka na i tovo ni nodra bula me yacova na nodra mate ka vakadamurimuria na nodra vakabauta .
Ko Jisu Karisito , sa i koyakoya tiko ga e na siga e na noa , edaidai , kei na veigauna kece ga mai muri .
Ni kakua ni laiva me ra vakauti kemuni tani mai na sala dodonu na veimataqali i vakavuvuli e vuqa . Ni sa ka vinaka me vakaukauwataki na yaloda e na loloma soli wale ni Kalou , ka sega e na vuku ni kena muri tiko na veivakaro me baleta na kakana ; ka ni ko ira mada ga era a dau vakayacora e a sega ni dua na betena vei ira .
Ko ira na bete era veiqaravi e na vale tabu sa sega ni tara vei ira me ra kania na i soro sa vakacabori e na noda i cabocabo ni soro .
Ni sa dau vakamai e na i bili ni koro na yagodra na manumanu ia era sa dau kauta na kedra dra ki na Loqi Tabu Sara na Bete Levu me i soro ni valavala ca .
E a mate vaka tale ga kina ko Jisu e na taudaku ni matamata ni koro me vakasavasavataki ira na tamata mai na nodra i valavala ca e na nona dra vaka i koya .
O koya gona me da sa mai lako yani ki vua ki na i bili ni koro , ka vakaivotavota e na nona vakamaduataki .
Ka ni sa sega na noda koro e na muri mai .
O koya gona me da sa qai dau cabora tiko ga kina vua na Kalou e na vuku i Jisu na i madrali ni vakavinavinaka , koya na vua ni tebe ni gusuda sa vakatusa tiko na yacana .
Ni kakua ni guilecava mo ni dau caka vinaka ka dau veivukei ; ni sa vinakata na Kalou na i madrali vakaoqo .
Ni talairawarawa vei ira na nomuni i liuliu , ka vakayalomalumalumutaki kemuni vei ira , ni ra sa yadrava tiko na yalomuni , ka ni na vakatarogi ira kina na Kalou e muri . Ke ko ni kitaka oqo era na vakayacora na nodra i tavi e na marau , ka sega e na yalo rarawa ka ni na sega ni dua na kena yaga vei kemuni koya .
Ni dau masulaki keitou tiko ga . Keitou vakadinata ni sa vinaka tiko na neitou lewa e loma , ni keitou sa vinakata me keitou vakayacora tiko ga na ka dodonu e na veigauna kece ga .
Au sa vakauqeti kemuni vagumatua sara mo ni masulaki au , me rawa ni'u vakasukai tale kina vakatotolo ki vei kemuni .
Me cokonaki kemuni mada ga e na veika vinaka kece ga na Kalou ni veivakacegui , o koya ka a vakatura cake tale mai na mate na noda Turaga ko Jisu na nodra i Vakatawa Levu na sipi , e na dra ni veiyalayalati tawa mudu .
Mo ni vakayacora rawa kina na lomana . Me sa eakava tale ga ko koya e lomamuni na veika sa vinaka vua , e na vuku i Jisu Karisito , o koya me sa ia vua na veivakalagilagi ka sega ni mudu . Emeni .
Au sa vakamasuti kemuni na wekaqu mo ni rogoca e na yalovosota na vosa ni veivakauqeti oqo ; ka ni sega soti ni balavu na i vola au sa vola yani oqo vei kemuni .
Au vinakata mo ni kila ni sa sereki mai valeniveivesu na wekada ko Timoci . Kevaka e na tadu totolo mai keirau na lako vata yani vei kemuni .
Au sa loloma yani vei ira kece na nomuni i liuliu kei ira kece na tamata ni Kalou . Era sa loloma tale tu ga yani vei kemuni ko ira na wekamuni e Itali .
Me tiko vei kemuni kece ga na loloma ni Kalou ! Emeni .

Mai vei Jemesa , na bobula ni Kalou kei na Turaga o Jisu Karisito : Ki vei kemuni na yavusa e tinikarua o ni dui veiseyaki tu : Ni sa bula !
O i kemuni na wekaqu , ni okata ga me ka ni reki na nomuni sota kaya na veimataqali veivakatovolei e vuqa ;
ni o ni kila sa dau vakatubura na yalo vosota na vakatovolei ni nomuni vakabauta .
Ia me vakaotia vakavinaka na nona cakacaka na nomuni yalo vosota , me qai ka taucoko sara kina na nomuni vinaka , ka sega ni vakatikina ga .
Kevaka e lailai na vuku vua e dua vei kemuni , me kerea vua na Kalou , ni na soli ga vua ; baleta na Kalou sa dau solia na ka e na yalo vinaka vei keda kece ga .
Ia me kerekere ga o koya e na vakabauta ka me kakua ni vakatitiqa ; ni sa vaka na ua ni wasawasa sa cagina ka veitubuyaki e na cagi o koya sa vakatitiqa .
Ia me kakua ni nanuma na tamata o ya ni na rawata e dua na ka mai vua na Turaga ;
a tamata lomalomarua sa yamekemeke na nona i valavala kece ga .
Me reki na wekada dravudravua e na nona laveti cake ,
kei koya na vutuniyau e na nona toroi sobu ; ka ni na takali yani o koya me vaka na se ni co .
Ni sa cabe na matanisiga sa lako vata cake kei na kena cagi katakata ka vakaraqosataka na co ; sa mira na sena , ka sa seyavu na kena rairai vinaka . E na takali vaka tale ga kina na tamata vutuniyau ni sa ogaoga voli ga .
Sa kalougata na tamata sa vosota ni sa vakatovolei tiko , ia ni sa vorata rawa na veivakatovolei , e na soli vua na bula , o ya na i covi ka sa yalataka oti na Kalou vei ira e ra lomani koya .
Me kakua ni kaya e dua ni sa veretaki , “ Sa veretaki au na Kalou ” ka ni sega ni dau veretaki rawa e na ca na Kalou , ka sega tale ga ni dau veiveretaki o koya .
Ia sa dau veretaki ga na tamata yadua ni sa vakauti koya vakatani ka bacani koya na nona gagadre ca .
Ia ni sa kunekune na gagadre ca sa vakasucuma na i valavala ca ; ia na i valavala ca , ni sa yacova na kena i yacoyaco , sa vakasucuma na mate .
O i kemuni na wekaqu lomani me kakua ni cala na nomuni vakasama !
Sa lako mai cake na i loloma vinaka kei na i solisoli uasivi kece ga ; sa lako sobu mai vua na Tama ni Rarama , o koya sa sega ni dau veivukiyaki sa vakatubu buto e na nona gole tani .
E a vakatuburi keda mai o koya e na nona lewa ga vaka i koya e na kena vakayagataki na vosa dina me da sa vaka kina na i sevu ni veika sa bulia o koya .
Mo ni kila tiko oqo , kemuni na wekaqu lomani ! Me dau totolo ni vakarorogo na tamata yadua , ka me berabera ni cudru ;
ka ni sega ni rawa ni vakatubura na veika e dodonu vua na Kalou na cudru ni tamata .
O koya gona mo ni qai biuta tani kina na i vakarau dukadukali kece ga kei na i vovo kece ga ni nomuni i valavala ca , ka vakabauta e na yalo malumalumu na vosa sa tei e na lomamuni , na vosa ka a vakabula rawa na yalomuni .
Ia mo ni dau muria na vosa , ka kakua ni dau rogoca wale ga , ka vakaisini kemuni kina .
Kevaka e rogoca wale ga na vosa e dua na tamata , ka sega ni muria , sa tautauvata kei na tamata ka ilova na matana e na iloilo ;
ia ni sa ilovi koya oti sa mai lako sara yani , ka sa guilecava sara na kena i rairai .
Ia e na vakalougatataki e na nona cakacaka o koya sa dikeva matua na lawa , na lawa uasivi ka dau veisereki , ka sa tu dei kina ; ni sa sega ni rogoca wale ga ka guilecava , ia sa rogoca ga ka vakayacora .
Kevaka e nanuma e dua na tamata ni sa lotu , ka qai sega ni lewa rawa na yamena , sa ka wale ga na nona lotu , ka sa vakaisini koya ga vaka i koya .
Sa i koya oqo na lotu sa savasava ka sega ni dukadukali e na mata ni Kalou o Tamada : me dau sikovi ira na luveniyali kei ira na yada e na nodra rarawa , ka qarauni koya me kakua ni vakadukadukalitaki e na veika vakavuravura .
O i kemuni na wekaqu , ni kakua ni dau vakaduiduitaka na tamata , ni o ni sa vakabauta na noda Turaga o Jisu Karisito , na Turaga lagilagi .
Kevaka e curuma yani na nomuni soqoni e dua na tamata e vakamama koula ka vakaisulu vinaka ka qai curu tale ga yani e dua na tamata dravudravua ka vakaisulu ca tu ,
o ni qai kauwaitaki koya ga ka vakaisulu vinaka , ka kaya vua , “ Ni mai dabe mada e ke , ” ia o koya na dravudravua o ni kaya vua , “ La'ki tu cake tu e ke ya , ” se “ Mai dabe toka e yavaqu , ”
o ni sa sega li ni veivakaduiduitaki tiko vaka i kemuni ka dau vakatulewa e na vakasama ca ?
O i kemuni na wekaqu lomani , ni vakarorogo mada ! E a sega beka li ni digitaki ira na dravudravua e na vuravura oqo na Kalou me ra vutuniyau e na vakabauta , ka me ra na i taukei tale ga ni matanitu ka a yalataka tu o koya vei ira e ra lomani koya ?
Ia o ni sa beca na tamata dravudravua . E sega li ni sa i ira na vutuniyau e ra dau vakararawataki kemuni ? E sega li ni sa i ira e ra dau yarataki kemuni ki na mataveilewai ?
E sega li ni sa i ira e ra dau vosavakacacataka na yaca dokai o ni sa kilai kina ?
Kevaka o ni sa vakayacora dina sara na lawa ni matanitu ni Kalou , me vaka ka volai tu e na i Vola Tabu o ya , “ Mo lomana na kai nomu me vaka o sa lomani iko ” o ni sa na vakayacora tiko na ka dodonu .
Ia kevaka e kune vei kemuni na veivakaduiduitaki , o ni sa i valavala ca , ka sa vakacalai kemuni na lawa ka okati kemuni mo ni tamata talaidredre .
Ni sa yaco me cala e na lawa taucoko o koya yadua sa muria na lawa kece ka qai cala e na dua bauga na tikina .
Ni sa i koya e a kaya , “ Mo kakua ni veibutakoci , ” e a kaya tale ga , “ Mo kakua ni laba . ” Ia kevaka ko laba , veitalia ga ni o sega ni veibutakoci , o sa talaidredre ga ki na lawa .
Mo ni qai vosa gona ka cakacaka tiko me vakataki ira ka ra na lewai e na lawa dau veisereki .
Ka ni na lewai ka sega ni lomani o koya sa sega ni dau loloma ; ia sa gumatua cake na loloma mai na veilewaitaki ni cala .
O i kemuni na wekaqu , a cava na kena yaga kevaka e kaya e dua na tamata ni sa tu vua na vakabauta ka qai sega vua na cakacaka ? E na rawa li ni vakabulai koya na nona vakabauta ?
Kevaka e vakaisulu ca tu e dua na wekada tagane se yalewa , ka sega na kena kakana me baleta na veisiga yadua ,
ka qai kaya e dua vei kemuni , “ Mo lako mada ga e na vakacegu , mo vakaisulutaki ka vakamamautaki ! ” ka sega ni solia vua na veika e ganita na yagona , a cava na kena yaga o ya ?
Sa vaka tale ga kina na vakabauta , ni sa tu vaka i koya ga ka sega na kena cakacaka , sa mate ga .
Ia e na kaya beka e dua , “ Sa tu vei iko na vakabauta , ka sa tu vei au na cakacaka . Vakaraitaka mada vei au na nomu vakabauta ni sega na cakacaka , ka'u na qai vakaraitaka vei iko na noqu vakabauta e na noqu cakacaka ”
O sa vakabauta ni sa dua bauga na Kalou ; sa daumaka o ya . O ira tale ga na tevoro e ra vakabauta ka ra sautanini e na rere .
O vinakata li me vakatakilai vei iko , O iko na tamata sesewa , ni sega ni rawa ni vua na vakabauta kevaka e sega na cakacaka ?
E sega li ni a vakadonui e na vuku ni cakacaka o Eparaama , na tamada , ni a vakacabori Aisake , na luvena , e na dela ni cabocabo ni soro ?
O sa raica kina ni rau a cakacaka vata na vakabauta kei na nona cakacaka , ka a la'ki vakataucokotaki na vakabauta e na cakacaka .
A qai vakayacori kina na ka e kaya na i Vola Tabu , “ Sa vakabauta na Kalou o Eparaama , ka sa okati vua me nona i valavala dodonu . ” Sa qai vakatokai o koya me i tokani ni Kalou .
O ni sa raica gona kina ni sa vakadonui na tamata e na vuku ni cakacaka ka sega ni vakabauta duadua
Sa vaka tale ga kina , e a sega li ni vakadonui o Reapi , na yalewa dautagane , e na nona cakacaka , ni a la'ki maroroi rau na yamata ka vakauti rau e na dua tani tale na sala ?
Me vaka sa mate na yago ni sa takali na yalo , sa mate vaka kina na vakabauta ni sa takali na cakacaka .
O i kemuni na wekaqu , me kakua ni lewe levu vei kemuni me ra i vakavuvuli , ka ni o ni kila ni na kaukauwa cake na i vakatagedegede ni neimami lewai na i vakavuvuli .
Ni da sa dau cakava kece ga e vuqa na cala , ia kevaka e qai sega ni cala e dua na tamata e na nona vosa , sa tamata uasivi sara o koya , ka sa rawa tale ga ni lewa na yagona taucoko .
Kevaka eda vakabauta e gusudra na ose na kedra i tatarovi me rawa ni ra talairawarawa kina vei keda , sa rawa ni da vagolea na yagodra taucoko .
Ni raici ira tale ga na waqa , e dina ga ni ra sa ka lelevu sara ka ra sa savukalia e na cagi kaukauwa , ia era sa vagolei ga e na dua na uli lailai sara ki na yasana sa vinakata o koya sa tauri uli .
Sa vaka gona kina na yame , sa tiki ni yago lailai ga ia sa dau vosataka na veika lelevu . Ni vakasamataka mada na levu ni veikau e rawa ni vakamai e na dua na buka lailai ga !
Na yame e vaka na bukawaqa . Na yame na i yaya taucoko ni ca e na kedra maliwa na veitiki na yagoda kece , ka sa dau vakadukadukalitaka na yagoda taucoko ! Sa vakama na i lakolako ni noda bula taucoko e na bukawaqa sa bukani tiko kina mai eli .
Ni sa rawa ni ra vakamanoataki ka ra sa dau vakamanoataki na veimataqali manumanu yava i va kece ga , kei na manumanu vuka , na manumanu qasi kei na ika ,
ia e se sega ga ni dua na tamata e sa vakamanoataka rawa na yame . Sa ka ca ka sega ni lewai rawa na yame , ka sa sinai e na ka gaga e dau veivakamatei !
Eda sa dau vakavinavinakataka kina na Turaga o Tamada , eda sa dau vosavakacacataki ira tale ga kina na tamata , o ira e ra a buli me ra veiucui kei na Kalou !
Sa lako mai na dua ga na gusu na vakavinavinaka kei na vei vakacacani . Oi kemuni na wekaqu , e sega ni dodonu me vaka o ya !
E dau tovure vata li mai na dua ga na mataniwai na waidranu kei na waitui ?
O i kemuni na wekaqu ; e rawa li ni vuataka e dua na vua ni olive na vu ni lolo se me vuataka na vuanilolo e dua na vunivaini ? E sega ni rawa vaka kina me vakavurea na waidranu na waitui !
O cei beka vei kemuni e vuku ka yalomatua ? Ia me vakatakila sara o koya e na nona i tovo vinaka kei na nona cakacaka sa vakayacora e na yalo malua kei na vuku .
Ia kevaka sa tu vei kemuni na veivuvutaki ca kei na yalo ni nanumi koya ga vaka i koya , ni kakua ni qaciqacia ka lasutaka kina na dina .
Na vuku vaka oqo e sega ni mataqali vuku ka dau lako sobu mai cake , ia e vuku vakavuravura ga , e vakayago ka vaka tevoro .
Ni vanua e tiko kina na veivuvutaki kei na nanumi koya vaka i koya e na tiko kina na veisei kei na cakacaka kece ga e ca .
Ia na vuku sa taka mai cake , a i matai mada ni ka , sa savasava , ka sa qai mai dau veivakacegui yani , ka yalo malua ka yalo rawarawa ; sa sinai e na yalo loloma kei na vua vinaka , ka sa sega ni dau veitoyaki se dau veivakaisini .
Ia na i valavala dodonu na vuata e dau tamusuki mai na sore ni kau e ra tea e na vakacegu na dauveivakacegui .
A cava na vu ni veiba , kei na vu ni veivala e na kemuni maliwa ? E sega li ni ra vu tiko mai na veimataqali gagadre ca ka ra veisaqasaqa tiko e na yagomuni ?
Ko ni dau gadreva na ka eso , ka sega ni rawata ; ka ko ni sa via laba kina . Ko ni daukocova na ka eso , ia ka sega ni taukena rawa ; ka ko ni sa veiba ka veivala kina . Ko ni sega ni rawata na veika ko ni gadreva baleta ni sega ni ko ni kerea vua na Kalou .
Ko ni sa dau kerekere ka sega ni rawata , e baleta ni cala na i naki ni nomuni kerekere ; ni ko ni via vakayagataka ga na ka ko ni kerea e na veigagadre ca ni yagomuni .
Ni yavu tamata sega ni yalo dina ! Ko ni sega beka ni kila ni sa veimecaki kei na Kalou ko koya yadua sa via veiwekani kei vuravura ?
Se ko ni nanuma beka ni a kaya wale tu ga na i Vola Tabu , “ Sa vuvutaka vakalevu na Kalou na yalo ka a solia ko koya me mai vakaitikotiko e lomada me da nona tamata ga . ”
Ia sa dau solia vakalevu cake na loloma ko koya , ka mani kaya tale gona kina na i Vola Tabu , “ Sa dau vorati ira na viavialevu na Kalou , ia sa dau lomani ira na yalo malumalumu . ”
Ni vakamalumalumutaka gona kina na yalomuni vua na Kalou . Vorata na tevoro , ka na dro tani kina mai vei kemuni ko koya .
Toro voleka vua na Kalou , ka na toro voleka yani vei kemuni ko koya . Ni savata na ligamuni , oi kemuni na daucakacala , ka vakasavasavataka na yalomuni , oi kemuni na lomalomarua !
Mo ni loma rarawa sara ka qoqolou , ka tagi ! Me vuki na nomuni dredre me tagi kei na nomuni reki me lomabibi .
Ni vakamalumalumutaki kemuni e na mata ni Turaga , ka na qai laveti kemuni cake ko koya .
O i kemuni na wekaqu , ni kakua ni veikaseti vaka i kemuni . O koya yadua sa kaseta na wekana , sa kaseta na Lawa ka vakalewa na Lawa . Ia ke ko ni sa vakalewa na Lawa ko ni sa qai sega ni muria na Lawa ko ni sa kena turaganilewa ga .
Sa dua bau na Vunilawa ka Turaganilewa , ko koya sa rawata na veivakabulai kei na veivakarusai . Ia ko cei ko iko mo vakalewa na kai nomu ?
Ni vakarorogo mada , oi kemuni ko ni sa dau kaya , “ E daidai se ni mataka e da na lako ki na koro ko ya , ka la'ki yabaki dua kina , ka veivoli ka rawa i yau kina . ”
Ia ko ni sa sega ni kila se e na vaka evei na nomuni bula e na mataka ! A cava li na nomuni bula ? Ko ni sa vaka wale ga na kabukabu , sa rairai vakadede vakalailai ga , ka sa seyavu tale yani .
Ia e dodonu ga mo ni dau kaya , “ Ke sa vaka kina na loma ni Turaga , e da na bula , ka kitaka na ka oqo se na ka ko ya . ”
Ia oqo ko ni sa bolebole tiko ka dokadokai kemuni . E ca na mataqali bolebole kece vaka ko ya .
O koya yadua sa kila na ka e dodonu me vakayacora ka qai sega ni cakava , sa okati koya me nona i valavala ca .
Ni vakarorogo mada na vutuniyau ! Ni tagi ka qoqolou e na vuku ni veika rarawa sa rorovi kemuni tiko mai !
Sa vuca na nomuni i yau ka sa kania na nomuni i sulu na sarasara .
Sa veveka na nomuni koula kei na siliva , ia na kedra veveka e na tukuni kemuni ka na kania na lewemuni me vaka na bukawaqa . O ni sa kumuni i yau vakadua tiko oqori e na i otioti ni gauna .
Raica , sa tagi yani na i sau ko ni a bureitaka vaka i lawaki vei ira na tamata cakacaka e ra a tatamusuki e na nomuni veiwere , ka sa rogoca na nodra tagi na dau tatamusuki na Turaga ni Lewevuqa !
O ni sa bula tiko e vuravura e na vakacegu kei na marau ; o ni sa vakaurourotaki kemuni tiko me baleta na siga ni veivakamatei .
O ni sa vakacalai koya sa sega na nona cala ka vakamatei koya ; ia e a sega ni bau vorati kemuni o koya .
Mo ni qai vosota toka mada gona kina , oi kemuni na wekaqu , me yacova na lako mai ni Turaga . Ni bau raica mada na dauteitei , ni sa waraka na vuata talei ni nona qele , ni waraka tu vakadede ka yacova ni sa tau oti na uca taumada kei na uca e muri .
Ni wawa tale ga vaka kina ! Ni vakataudeitaka na yalomuni , ni sa roro mai na lako mai ni Turaga .
Ni kakua ni veivosakudrukudrutaki vaka i kemuni , oi kemuni na veiwekani , mo ni kakua kina ni cudruvi . Raica , sa tu e na mata ni katuba na Turaganilewa !
O i kemuni na wekaqu , ni vakayagataki ira na parofita , o ira e ra a vosa e na yaca ni Turaga , me ra i vakarau vei kemuni e na colata na rarawa kei na nodra dau vosota .
Raica , eda sa vakatokai ira e ra sa dau vosota me ra kalougata . O ni sa rogoca na yalo vosota i Jope , ka o ni sa raica tale ga kina na i naki ni Turaga ; ni sa yalo vinaka sara ka yalo loloma na Turaga .
Ia me kena i lutua oqo , oi kemuni na wekaqu , ni kakua ni dau bubului ; kakua ki lomalagi , se ki vuravura se ki na dua tani tale na ka ; ia me “ io ” ga na nomuni “ io ” ka “ sega ” ga na nomuni “ sega ” mo ni kakua kina ni cudruvi .
E dua beka vei kemuni e rarawa tiko ? E dodonu me masu . E dua beka e marau tiko ? E dodonu me laga sere ni vakavinavinaka .
E dua beka vei kemuni e tauvimate ? E dodonu me kacivi ira na qase ni soqosoqo lewe ni lotu , ka me ra masulaki koya ka wali koya e na waiwai e na yaca ni Turaga .
Ia na masu ni vakabauta e na vakabula na tamata tauvimate , ka na vakaturi koya cake na Turaga ; ia kevaka e tu e so na nona i valavala ca , e na sega ni cudruvi kina .
O koya gona mo ni qai veivakatusai valavala ca vaka i kemuni , ka veimasulaki mo ni vakabulai rawa kina . Sa ka levu sara na mana ni masu ni tamata yalo dodonu .
A tamata vakataki keda ga o Ilaija , ia e a qai masu vagumatua me kakua ni tau na uca , ka mani sega ni tau na uca e vuravura me tolu na yabaki ka ono na vula .
A qai masu tale ka a tau na uca mai lomalagi , ka vuataka na vuana na qele .
O i kemuni na wekaqu , kevaka e lako sese mai na i vakavuvuli dina e dua vei kemuni ka mani la^ki vakalesui koya mai e dua tale ,
me kila ko koya oqo ni o koya yadua e la'ki vakalesuya mai e dua na tamata i valavala ca mai na nona sala cala , e na vakabula na yalo ni tamata o ya mai na mate , ka na buluta tale ga e vuqa sara na i valavala ca .

Oqo na i vola i Pita , e dua na i apositolo i Jisu Karisito . Ki vei ira na tamata digitaki ni Kalou era tiko vakavulagi ka ra sa dui veiseyaki tu mai Ponito , Kalatia , Kapatosia , Esia kei Picinia .
Ko ni a sa digitaki ka lesi oti tu mai vua na Kalou ko Tamada ka vakatabui e na Yalo Tabu mo ni talairawarawa vei Jisu Karisito ka mo ni vakasavasavataki e na nona dra . Me vakalevutaki mada ga vei kemuni na loloma kei na vakacegu !
Me da ia na vakavinavinaka vua na Kalou na Tama ni noda Turaga ko Jisu Karisito ! Sa vakasucumi keda vou ko koya e na vuku ni nona loloma levu , me noda kina na i nuinui bula , e na nona vakaturi Jisu Karisito cake tale mai na mate ;
ka me noda tale ga na i votavota sa sega ni rusa rawa , sa sega ni dukadukali ka sega ni malai rawa , sa maroroi tiko mai lomalagi e na vukumuni .
Sa i kemuni ko ni sa taqomaki tiko e na kaukauwa ni Kalou e na vuku ni vakabauta , me na nomuni kina na veivakabulai sa vakarau tu me vakatakilai e na i otioti ni gauna .
Mo ni reki tiko e na ka oqo , e dina ga ni ko ni sa kune rarawa tiko mada e na dua na gauna lekaleka oqo , e na vuku ni veimataqali veivakatovolei e vuqa sa yaco tiko vei kemuni .
Sa kena i naki me na kune kina na dina ni nomuni vakabauta ka mo ni na vakacaucautaki , vakalagilagi ka dokai kina e na gauna e na rairai mai kina ko Jisu Karisito . Ni sa talei vakalevu cake na nomuni vakabauta mai na koula sa caca rawarawa , e dina ga ni dau vakatovolei e na bukawaqa .
Ko ni se sega ni raici Jisu Karisito , ia ko ni sa lomani koya tiko . E dina ga ko ni sa sega ni kunei koya e na gauna oqo , ia ko ni sa vakabauti koya tiko , ka reki tiko e na reki sa lagilagi ka tawa vakamacalataki rawa ;
ni sa nomuni na i tinitini ni nomuni vakabauta , koya na vakabulai ni yalomuni .
Era a vakasaqara ka vakatarotaroga matua na veivakabulai oqo ko ira na parofita . Era a parofisaitaka na loloma ni Kalou ka na mai nomuni .
Era a vakatarotaroga tiko se na yaco e na gauna cava ka na yaco vaka cava na veivakabulai oqo . Sa i koya oqo na gauna e a dusia tiko na Yalo i Karisito sa tiko e lomadra ka sa tukuna rawa tiko kina na veika rarawa e a sota kaya na Karisito kei na lagilagi e na tarava mai .
E a vakatakila vei ira na Kalou ni ra a sega ni cakacaka tiko e na vukudra ga , ia e na vukumuni ga , koya e na veika era sa qai tukuna oqo vei kemuni , ko ira era vunautaka vei kemuni na i Tukutuku Vinaka e na Yalo Tabu ka a talai mai lomalagi . A veika oqo era a bau gadreva tale tu ga na agilosi me ra kila .
O koya me qai yadra tiko kina na nomuni vakasama , ka mo ni yalomatua ka vakanuinui vakatabakidua ki na loloma e na nomuni e na gauna e na rairai mai kina ko Jisu Karisito .
Ni talairawarawa vua na Kalou , ni kakua ni soli kemuni mo ni muria na veigagadre ca ka a dau tu vei kemuni e liu e na gauna ko ni sa lecaika tu kina .
Ia me vaka sa yalo savasava ko koya ka a kacivi kemuni , mo ni yalo savasava vaka tale ga kina e na nomuni i valavala kece ga ;
ni sa kaya na i Vola Tabu , “ Mo ni yalo savasava , ni'u sa yalo savasava ko i au . ”
Ia kevaka ko ni sa masuti koya me vaka sa Tamamuni ko koya sa dau lewa vakadodonu na cakacaka ni tamata yadua , ka sega ni dau veitotaki , ni vakaitovotaki kemuni e na vakarokoroko vua na Kalou e na gauna taucoko ni nomuni bula e vuravura .
Ko ni sa kila na ka ko ni a voli laivi tani mai kina mai na i vakarau ni bula tawa yaga ka a dewa sobu mai vei ira na nomuni qase . Ko ni a sega ni voli e na veika caca wale me vaka na siliva se koula ,
ia e na dra talei ga i Karisito , me vaka na dra ni dua na lami e sega na kena ca se duka .
E a sa lesi oti tu ko koya ni sa bera ni buli na vuravura , ia sa qai vakatakilai ga mai e na i otioti ni gauna oqo e na vukumuni .
Sa i koya na Karisito sa yaco kina mo ni vakadinata na Kalou , na Kalou ka a vakaturi koya cake mai na mate ka solia vua na lagilagi ; ka me sa i koya ga na Kalou ko ni sa vakabauta ka vakanuinui kina .
Ia oqo ni ko ni sa vakasavasavataka na yalomuni e na nomuni talairawarawa ki na ka dina e na kaukauwa ni Yalo Tabu , ka sa lomani ira na wekamuni vakabauta , ni veilomani dina sara e na vu ni yalomuni taucoko .
Ko ni sa vakasucumi vou oti , e na sore ni kau sa sega ni luca rawa , koya ga na vosa ni Kalou sa bula ka tu dei .
Ni sa kaya na i Vola Tabu , “ Sa vaka na co na tamata kece ga , ka sa vaka na se ni co na nodra lagilagi kece ga . Sa dau malai na co , ka sa mira na sena ,
ia na vosa ni Turaga sa tu dei ga ka tawa mudu ” Ia na vosa koya , na i Tukutuku Vinaka sa vunautaki vei kemuni .

O koya gona mo ni qai biuta laivi kina na loma ca kece ga kei na veivakaisini kei na vuvu kei na vosa veivakacacataki kece ga .
Me vakataki ira na gone dramidrami ni dau gadreva na wai ni sucu vakayalo sa sega na kena ca , mo ni tubu cake kina mo ni vakabulai .
Me vaka e kaya na i Vol Tabu , “ Ko ni sa tovolea oti na yalo vinaka ni Turaga . ”
Ni lako mai vua na Turaga o koya na vatu bula , na vatu era a cata na tamata ia sa digitaki ka talei e na mata ni Kalou .
Ia ni lako mai me vaka na veivatu bula , ka mo ni tara cake me vale ni soro vakayalo , mo ni veiqaravi kina me matabete yalo savasava , mo ni dau vakacabora na veimadrali vakayalo sa vinaka vua na Kalou e na vuku i Jisu Karisito .
Ni sa kaya na i Vola Tabu , “ Raica , au sa digitaka e dua na vatu talei , ka'u vakaduria me i vakadei e na tutu ni vale mai Saioni ; ia ko koya sa vakabauti koya e na sega ni vakamaduataki ”
Sa talei na vatu oqo vei kemuni sa vakabauta , ia vei ira era sega ni vakabauta : “ Na vatu sara ga ka ra a cata na matai ni vale , sa yaco me i vakadei ni tutu ni vale . ”
Ni sa kaya tale ga na i Vola Tabu , “ Sa i koya oqo na Vatu era na vakatarabetaki kina na tamata ; na vatu e na vakavuna me ra bale . ” Ni ra sa tarabe e na vuku ni nodra cata ni vakabauta na vosa , me vaka e a sa nakita oti tu na Kalou me ra na cakava .
Ia ko i kemuni na kawa tamata digitaki , a matabete vakatui , a matanitu yalo savasava , a nona umatamata vaka i koya na Kalou , ko ni sa digitaki mo ni tukuna na veicakacaka uasivi ni Kalou , o koya sa kacivi kemuni tani mai na butobuto ki na nona rarama e veivakurabuitaki .
Ko ni a sega ni nona matatamata na Kalou e liu , ia oqo ko ni sa qai nona matatamata ; ko ni a sega ni lomani e liu , ia oqo ko ni sa qai lomani .
O i kemuni na wekaqu daulomani , au sa vakamasuti kemuni me vaka ni ko ni sa kai tani ka tu vakavulagi tu , ni tarovi kemuni mai na veigagadre ca kece ga ni yagomuni , ka ra sa dau veivala tiko kei na yalomuni .
Me vinaka tiko ga na nomuni i vakarau e na kedra maliwa na tawa lotu , ke mani yaco me ra beitaki kemuni me vaka na tamata caka cala , me ra raica na nomuni cakacaka vinaka ka vakalagilagia na Kalou e na siga e na lesu tale mai kina .
Ni dau vakarorogo ki na veiliutaki vakatamata kece ga e na vuku ni Turaga , se ki vua na tui me vaka sa cecere sara ,
se ki vei ira na kovana , me vaka era sa talai mai vua me ra vakaitotogitaki ira era sa caka cala , ka vakacaucautaki ira era sa caka dodonu .
Ni sa loma ni Kalou mo ni vagaluya na nodra sesewa na tamata lialia e na nomuni i valavala vinaka .
Ni bula tiko me vaka na tamata galala , ia me kakua ga ni vakayagataki na nomuni galala me i ubi ni nomuni caka ca ; ia mo ni bula tiko ga me vaka na tamata bobula ni Kalou .
Doka na tamata kece ga . Lomani ira era sa nei Karisito . Rerevaka na Kalou . Vakarokorokotaka na tui . A i Vakaraitaki ni Rarawa ka a Colata na Karisito
O i kemuni na dauveiqaravi , ni dau vakarorogo vei ira na nomuni turaga e na yalo e veidokai ; me kua ni caka wale ga vei ira na yalo vinaka ka yalo malua , vei ira tale ga na tamata i tovo kaukauwa .
Ni sa ka me vakavinavinakataki , kevaka sa vosota rawa e dua na tamata na veika rarawa e caka vakatawadodonu vua ni sa kila tiko na loma ni Kalou .
Se ko ni na vakavinavinakataki li vaka evei kevaka ko ni sa vosota ni ko ni sa vaculaki e na vuku ni nomuni cala ? Ia kevaka ko ni sa vosota na vakararawataki ni ko ni sa caka dodonu , e na vakalougatataki kemuni kina na Kalou .
Ni sa ka oqo sa kacivi kemuni kina na Kalou baleta ni a vakararawataki tale ga na Karisito e na vukumuni , ka sa laiva tu vei kemuni na kena i vakaraitaki , mo ni muria na we ni yavana .
E a sega ni cakava e dua na i valavala ca ko koya , e a sega tale ga ni kune e gusuna na veivakaisini .
Ni a vakasewasewani ko koya , e a sega ni veivakasewasewani lesu tale ; ni a vakararawataki , e a sega ni yalataka me na sauma ; ia e a laivi koya ga vei koya sa dau lewa vakadodonu .
E a colata vaka i koya ko Karisito na noda i valavala ca e na yagona e na kau me rawa kina me da mate ki na i valavala ca ka bula ki na i valavala dodonu . Na we ni kena kuita ko ni sa vakabulai kina .
Ko ni a vakataki ira tu na sipi lako sese , ia oqo ko ni sa qai saumaki tale vua sa dau vakatawa ka dau maroroya na yalomuni .

O i kemuni na yalewa vakawati , ni vakamalumalumutaka vaka kina na yalomuni vei ira na watimuni . Kevaka e so vei ira era sega ni vakabauta na vosa ni Kalou , e na rawa ni yaco me ra vakabauta e na vuku ni nomuni i vakarau ga na watidra , ka na sega ni yaga mo ni tauca e dua na vosa
ni ra sa na raica tiko ga na nomuni i vakarau vakarokoroko ka savasava .
Ni kakua ni sauni kemuni vakarairai wale ga e taudaku , e na tali drau ni ulu , se na vakaiukuuku koula , se na tokari i sulu vinaka .
Ia me sauni ga na yalo sa tabogo e na i ukuuku talei sa tawa vuca rawa , koya na yalo malumalumu kei na yalo malua , ni sa ka talei sara oqo e na mata ni Kalou .
Ni ra a dau sauni ira vaka tale ga kina e liu na yalewa lotu dina , ko ira era a dau vakanuinui vua na Kalou , ka ra dau yalo malumalumu vei ira na watidra .
E a vaka koya ko Sera ; ni a dau talairawarawa vei Eparaama ka vakatokai koya me nona turaga . Ia oqo ko ni sa luvena , kevaka ko ni sa caka dodonu ka sega ni dua na ka mo ni rerevaka .
E vaka tale ga kina vei kemuni na tagane , ni dau nanuma na watimuni ; ni dau dokai ira na yalewa me vaka ni ra sa ka malumalumu cake vei kemuni , me vaka ko ni na taukena vata na bula soli wale me kakua kina ni dua na ka e vakalatilati ki na nomudrau masu .
Me'u tinia , e dodonu mo ni yalovata kece , ni veinanumi , ni veilomani me vaka na veitacini , ni yalo vinaka ka yalo malua .
Ni kakua ni sauma na ca e na ca , se sauma na veivakasewasewani e na veivakasewasewani , ia mo ni sauma ga na ka e caka vei kemuni e na vosa veivakalougatataki ni ko ni kila ni a kacivi kemuni na Kalou mo ni na vakalougatataki .
Ni sa kaya na i Vola Tabu , “ Ko koya sa via marautaka na bula ka via raica na gauna vinaka , me tarova na yamena mai na ca , kei na tebe ni gusuna mai na vosataka na ka lasu .
Me gole tani ko koya mai na ca , ka kitaka na ka vinaka ; me vakasaqara na vakacegu e na yalona taucoko .
Ni sa wanonovi ira na yalo dodonu na mata ni Turaga ; ka sa vakarorogo tu na daligana ki na nodra masu ; ia na matana sa saqati ira na i valavala ca . ”
Ko cei me na vakacacani kemuni kevaka ko ni sa gumatua tiko e na caka dodonu ?
Ia kevaka mada ga ko ni mani vakararawataki e na vuku ni valavala dodonu , ko ni sa kalougata kina . Ni kakua ni rerevaki ira , ka kakua tale ga ni kidroa .
Mo ni vakarokorokotaki Karisito ga e yalomuni me nomuni Turaga . Mo ni dau vakarau tu e na veigauna kece ga mo ni vakamacalataka vua na tamata yadua e via kila na i nuinui sa tu vei kemuni .
Ia mo ni kitaka e na yalo malumalumu kei na vakarokoroko ; ka qarauna me savasava tiko na nomuni lewa e loma , me yaco kina , ni ko ni sa vakasewasewani , me ra madua ko ira era vosa vakacacataka na nomuni i vakarau vinaka e na nomuni sa tu vata kei Karisito .
Ka ni sa vinaka cake , mo ni vakararawataki e na vuku ni caka dodonu , kevaka sa vaka kina na loma ni Kalou , ka ca ni ko ni sa caka cala .
Ni a sa vakararawataki oti tale ga vakadua e na vuku ni valavala ca ko Karisito , ko koya na yalo dodonu , e na vukudra na dau caka cala , me kauti keda rawa kina vua na Kalou ; ni a vakamatei vakayago ia sa vakabulai vakayalo .
E na i tuvaki ni bula koya e a lako kina ko koya ka vunau vei ira na yalo era tu e na vale ni veivesu .
Sa i ira koya na yalodra ka ra a sega ni talairawarawa vua na Kalou , e na nona a vosoti ira tu vakadede e na gauna e a taya tiko kina na waqa ko Noa . Era a mani lewe vica ga , koya era lewe walu wale ga , era a vakabulai mai na wai .
Na wai koya , na i vakatakarakara ni papitaiso , na ka sa vakabulai kemuni edaidai , e sega ni savai laivi kina na duka mai na yago , ia e ka ga ni yalayala vua na Kalou mai na lewa e loma savasava . Sa vakabulai kemuni na papitaiso e na vuku ni tu cake tale mai na mate i Jisu Karisito ,
o koya ka sa lako cake ki lomalagi ka sa tiko e na liga i matau ni Kalou , o koya ka sa lewai ira kece ga na agilosi , kei ira sa kaukauwa vata kei ira sa dau lewa mai lomalagi .
Me vaka ga ni a vakararawataki na Karisito e na yagona e na vukuda , ni vakaiyaragitaki kemuni e na vakasama vata ka a tiko vua ; ka ni ko koya yadua sa vakararawataki e na yagona sa na mudu na nona i valavala ca tiko .
Me tekivu oqo e dodonu me liutaki kemuni na lewa ni Kalou e na vo kece ga ni gauna ko ni sa bula tiko kina , ka me kua tale ni lewai kemuni na veigagadre vakayago .
Me sa tei rauta mada na veigauna sa sivi yani ko ni a dau vakayacora kina na veika era dau cakava na tawa lotu . Ko ni a dau vakayacora voli kina na veivakarau vakasisila ; na garogaro ca , na mateni , na marau vakavuravura , na dau gunu yaqona sivia , kei na i vakarau ni qaravi kalou tani , na ka a sega ni vakatarai vei kemuni .
Era sa kurabui ni ko ni sa sega ni duavata e na gauna oqo e na veivakarau velavela sivia vaka koya , ka ra sa vosa vakacacataki kemuni kina .
Ia era na qai la'ki vakamacalataki ira ga vua na Kalou , o koya sa vakarau tu me veilewaitaki ira na bula kei ira na mate .
Oqo na vuna e a vunautaki kina na i Tukutuku Vinaka vei ira tale ga era sa mate oti ; ni dina ga sa lewai me mate na yagodra me vaka na tamata kece ga , ia na yalodra e na bula me vaka sa bula na Kalou .
Sa roro mai na i otioti ni veika kece ga . O koya gona mo ni qai yalo matua ka me yadra tiko na nomuni vakasama me rawa kina ni ko ni masu .
Ia me kena i lutua , me kakua ni luluqa na nomuni veilomalomani vaka i kemuni , ka ni sa dau ubia na i valavala ca e vuqa na loloma .
Ni dui dolava na nomuni katuba ni vale vei ira na wekamuni era veilakoyaki voli vakavulagi , ia me kua ni caka e na vosa kudrukudru .
Me vaka ni sa solia vei kemuni na Kalou e yadua na i solisoli , ni vakayagataka mo ni veiqaraqaravi kina me vaka na dauniyau vinaka ni solisoli ni Kalou .
Kevaka e dua e vunau , me vunautaka na vosa ni Kalou ; kevaka e dua e veiqaravi , me veiqaravi e na kaukauwa sa solia vua na Kalou ; me rawa kina ni vakalagilagi na Kalou e na veika kece ga e na vuku i Jisu Karisito ; o koya sa nona na lagilagi kei na lewa ka tawa mudu ! Emeni .
O i kemuni na wekaqu lomani , ni kakua ni kurabui e na vuku ni rarawa levu sa yaco tiko vei kemuni mo ni vakatovolei kina , me vaka beka e se qai yaco tiko vei kemuni e dua na ka vou .
Ia mo ni reki ga ni ko ni sa vakaivotavota e na veika rarawa e a sota kaya na Karisito , me rawa ni ko ni reki ka marau tale ga ni sa vakaraitaki mai na nona i serau .
Kevaka ko ni sa vakasewasewani e na vuku ni yaca i Karisito , ko ni sa kalougata kina , ni sa mai tiko vei kemuni na Yalo lagilagi , na Yalo ni Kalou .
Ia me kakua ga ni vakararawataki e dua vei kemuni me baleta ni laba , se butako , se cakacala se dau via lewa na nodra ka na tani .
Ia kevaka e vakararawataki e dua ni sa nei Karisito me kakua ni madua kina , me vakalagilagia ga na Kalou e na vuku ni yaca koya .
Ni sa yaco mai na gauna me tekivutaki kina na veilewai , ka ra na lewai e liu na tamata ni Kalou ; ia kevaka sa tekivu vei keda , a cava e na kedra i tinitini ko ira era sega ni talairawarawa ki na i Tukutuku Vinaka ni Kalou ?
Me vaka sa kaya na i Vola Tabu , “ Ia kevaka sa vovoleka mada ga ni ra sega ni vakabulai rawa na tamata yalo dodonu , era na tini ki vei ko ira ka ra sega ni via kila na Kalou , kei ira na i valavala ca ? ”
O koya gona , me ra qai laivi ira kina vua na Dauveibuli yalo dina ko ira era sa vakararawataki me vaka na loma ni Kalou , ka me ra caka dodonu ga ka vakararavitaka na yalodra vua .
Au sa vakauqeti ira gona kina na qase e na kemuni maliwa me vaka ni'u bau dua tale ga na qase ko i au , ka'u bau dua tale ga ka vakadinadinataka na veika rarawa e a sota kaya na Karisito , ka'u na vaka i votavota tale ga vaka kina e na veika lagilagi e na vakaraitaki mai e na gauna mai muri :
ni vakatawa na qele ni sipi ni Kalou era sa tiko e na kemuni maliwa ; me kakua ni ka ni veivakasaurarataki , ia me caka ga e na yalo makutu ; me kakua ni ka ni vaqara i sau ga , ia e na yalo ga e taleitaka me veiqaravi .
Mo ni kakua ni viavia turaga vei ira ko ni qaravi ira tiko , ia mo ni vakarau ga vei ira na qele ni sipi .
Ia ni sa na rairai mai na i Vakatawa Levu , e na qai vakaisalataki na ulumuni e na salusalu totoka ka sega ni dau malai rawa .
Me vaka tale ga kina vei kemuni na cauravou ; ni dau yalo malumalumu vei ira era qase cake vei kemuni . Ia vei kemuni kece , ni vakaisulutaki kemuni e na yalo malumalumu , mo ni veiqaraqaravi kina , ni sa volai , “ Sa vorati ira na viavialevu na Kalou , ia sa lomani ira na yalo malumalumu ”
Mo ni vakayalomalumalumutaki kemuni gona kina e na ruku ni liga kaukauwa ni Kalou , ka me rawa ni vakacerecerei kemuni kina e na gauna sa lokuci .
Mo ni tauca vua na nomuni lomaocaoca kece ga , ni sa dau nanumi kemuni ko koya .
Mo ni yalo matua , ka yadra tiko ! Sa veilakoyaki voli na nomuni meca , na tevoro , me vaka e dua na laione sa tagi ni sa vakasaqara e so me tiloma .
Mo ni vorati koya , ka tu dei tiko ga e na nomuni vakabauta ni ko ni sa kila ni sa yaco tale tiko ga na veivakararawataki vaka oqo vei ira na wekamuni ka ra veituyaki tu e vuravura .
Ia ni sa dede vakalailai na nomuni vakararawataki e na qai vakavinakataki kemuni sara , vakataudeitaki kemuni , ka vakaukauwataki kemuni na Kalou sa sinai e na loloma , ko koya sa kacivi kemuni ki na nona i serau tawa mudu e na vuku i Karisito .
Me nona mada ga na lewa ka tawa mudu ! Emeni .
Au sa vola tiko yani na i vola lekaleka oqo e na veivuke i Silivenusi , o koya ka'u sa okata me noda i tokani yalo dina . Au gadreva me'u vakayaloqaqataki kemuni ka'u sa vakadinadinataka ni sa i koya oqo na loloma dina ni Kalou . Ni tu dei tiko kina .
Era sa loloma tu yani vei kemuni na i soqosoqo lewe ni lotu e Papiloni , ko ira era sa digitaki tale ga mai vua na Kalou me vakataki kemuni ; ka vaka tale ga kina na luvequ ko Marika .
Ni veikidavaki vaka i kemuni e na veireguci ni veilomani va-Karisito . Me tiko mada ga na vakacegu vei kemuni kece ko ni sa nei Karisito ! Emeni .

Oqo na i vola i Saimoni Pita , na bobula ka i apositolo i Jisu Karisito . Ki vei ira sa soli vei ira na vakabauta talei sa tautauvata kei na neitou e na yalododonu ni noda Kalou ka noda i vakabula ko Jisu Karisito :
Me vakalevutaki mada ga vei kemuni na loloma kei na vakacegu e na nomuni sa kila na Kalou kei na noda Turaga ko Jisu !
Sa solia vei keda ko koya e na nona kaukauwa va-Kalou na veika kece e ganiti keda me rawa ni vaka kina na i tovo ni Kalou na noda bula e na noda kilai koya sa kacivi keda me da vaka i votavota e na nona lagilagi kei na nona vinaka .
E na veika gona ko ya sa solia kina ko koya vei keda na nona veivosa ni yalayala lelevu ka talei sara e vuqa me rawa kina vei kemuni mo ni dro tani mai na veigagadre ca e veivakarusai e tu e vuravura ka mo ni vakaivotavota e na i tovo ni bula va-Kalou .
E na vuku ni ka sara ga oqo ni gumatua sara kina mo ni vakaikuritaka na nomuni vakabauta e na i valavala vinaka ka vakaikuritaka na nomuni i valavala vinaka e na kila ka ,
ni vakaikuritaka na kila ka e na lewai koya vinaka , ka vakaikuritaka na lewai koya vinaka e na dauvosota , ka vakaikuritaka na dauvosota e na i vakarau va-Kalou ,
ka vakaikuritaka na i vakarau va-Kalou e na veilomani ni veitacini , ka vakaikuritaka na veilomani ni veitacini e na loloma .
Sa i koya oqo na veika e yaga vei kemuni , ia kevaka sa tu vakalevu vei kemuni e na yaco mo ni gugumatua ka yaga sara e na nomuni kila na noda Turaga ko Jisu Karisito .
Ni ko koya yadua e sega vua na veika oqo sa lekaleka na nona rai , mataboko ka sa guilecava ni a sa vakasavasavataki oti mai na nona i valavala ca kece sa cakava oti .
O koya gona , kemuni na wekaqu , ni gumatua cake kina mo ni vakadinadinataka na nomuni kacivi kei na nomuni digitaki . Kevaka ko ni kitaka oqo ko ni na sega sara ni bale .
E na ka oqo sa na qai soli kina vei kemuni na dodonu taucoko sara mo ni curu kina ki na matanitu tawa mudu ni noda Turaga ka i Vakabula ko Jisu Karisito .
O koya gona oqo au sa dau nakita voli ga kina me'u vakauqeti kemuni mo ni dau nanuma na veika oqo , e dina ga ni ko ni sa kilai ira tu ka ko ni sa vakataudeitaki tu e na i vakavuvuli dina sa tu vei kemuni .
Au nanuma ni sa dodonu , e na gauna kece ga au sa tiko voli ga kina e na yago oqo , me'u vakauqeti kemuni mo ni dau nanuma na veika oqo ;
ni'u sa kila ni sa voleka mai na gauna me'u na luvata tani kina na yagoqu qele oqo me vaka sa vakaraitaka vakamatata vei au na noda Turaga ko Jisu Karisito .
Ia au na cakava na veika kece me rawa ni ko ni dau nanuma tiko ga kina na veika oqo ni'u sa takali oti yani . Eratou a Raica e na Matadratou na i Serau i Karisito
Keitou a sega ni vakararavi ki na i tukuni buli wale ga e na neitou vakatakila vei kemuni na kaukauwa kei na lako mai ni noda Turaga ko Jisu Karisito , ia keitou a vakadinadinataka sara ga e na mata i keitou na nona cecere .
Keitou a tiko e kea e na gauna e a vakacerecerei ka vakalagilagi koya kina na Kalou na Tamana ni a rogo kina vua e dua na domo mai na i Serau Lagilagi ka vaka , “ Oqo na noqu Gone ni Toko , ko koya ka'u sa dau vinakata vakalevu ! ”
A rogo na domo oqo mai lomalagi , ka keitou a rogoca ni keitou a tiko vata kaya e na ulunivanua tabu .
A ka oqo keitou sa qai vakabauta vakalevu cake sara kina na nodra i tukutuku na parofita . E na lako vinaka sara vei kemuni ke ko ni vakasamataka na i tukutuku ko ya , ni sa vaka e dua na cina sa caudre tiko e na dua na vanua butobuto , ka yacova ni sa kida na mataka , ka sa cabe mai na kalokalo i volasiga e na yalomuni .
Ia e dodonu mo ni kila taumada oqo , ni sega ni dua na parofisai e tu e na i Vola Tabu e rawa ni vakamacalataka vaka i koya ga e dua na tamata ,
me vaka ni a sega ni bau dua na parofisai e yaco mai e na gauna e liu e na lewa ga ni tamata , ia era a vosataka ga na tamata na vosa ni Kalou me vaka sa vakauti ira kina na Yalo Tabu .

Era a tubu cake e na kedra maliwa na tamata e na gauna ko ya na parofita lasu e so , ia e na vaka tale ga kina ni ra na tiko na i vakavuvuli lasu e na kemuni maliwa . Ko ira oqo era na kauta vakavuni mai na veivakavuvuli e dau veivakarusai , ka ra na bau la'ki cakitaka kina na Turaga e a vakabulai ira , ka ra na vakavuna kina na nodra vakarusai vakasauri .
E na lewe vuqa era na muria na nodra i valavala vakasisila , ka na vosa vakacacataki na i vakavuvuli dina e na vuku ni veika era cakava .
Ia e na nodra kocokoco , era na qara nodra i yau mai vei kemuni e na i tukuni wale , ia mai liu mai liu sara sa vakarau tu ko koya e na veilewaitaki ira ka sega tale ga ni bau moce ko koya e na vakarusai ira .
Ni a sega ni vosoti ira na agilosi i valavala ca na Kalou , ia e a la'ki biuti ira ga ki eli ka sogoti ira e na vanua butobuto mai ra me ra vesu tiko kina me yacova na Siga ni Lewa .
E a sega tale ga ni vosota na vuravura makawa na Kalou , ia a vakavuna ga me yaco na waluvu me luvuci kina na nodra vuravura na tamata i valavala ca . E a qai vakabulai ga ko Noa o koya ka vunautaka tiko na i valavala dodonu , kei na lewe vitu tale na tamata .
A vakarusai rau na koro ko Sotoma kei Komora na Kalou e na bukawaqa me i vakaraitaki ni ka e na yaco vei ira na tamata ca e na gauna e muri .
E a vakabulai Lote na yalododonu , o koya ka a rarawa vakalevu na lomana e na vuku ni nodra i vakarau vakasisila na tamata ca .
Ni a vakararawataki na yalo ni tamata dodonu koya e na nodra i valavala vakasisila e a dau raica ka rogoca e na veisiga e na nona bula maliwai ira tiko .
Sa kila na Turaga na sala me vakabulai ira kina era doka na Kalou mai na veivakatovolei e vuqa ; sa kila tale ga na sala me vakaitotogitaki ira tiko kina na tamata i valavala ca me yacova na Siga ni Lewa ,
ka vakabibi sara vei ira era vakamuria tiko na veigagadre dukadukali vakayago , ka cata na veiliutaki ni Kalou . Era sa tamata yalo kaukauwa ko ira oqo , ka ra sa sega ni rere ni vosa beci ira na veika bula vaka i serau mai cake .
Ia ko ira sara mada ga na agilosi , e dina ga ni ra kaukauwa cake ka qaqa mai vei ira na i vakavuvuli lasu , era sega ni bau beitaki ira ka vakacacani ira e na mata ni Turaga .
Ia ko ira na tamata oqo era sa vakataki ira na manumanu sega ni vakayalo ka ra a buli me ra toboki ka vakamatei ; era sa dau vosavakacacataka tiko na veika era sega ni kila . Era na vakarusai tale ga me vakataki ira na manumanu ,
ka ra na vakararawataki e na vuku ni veivakararawataki ga era a vakavuna . Era sa dau okata me ka ni lasa na marau vakalialia e na siga levu tutu . Ni ra sa dukadukali ka velavela , era sa dau kana vata kei kemuni ka marautaka tiko ga na nodra i vakarau veivakaisini .
Sa tu vei ira na mata sa sinai tu ga e na dauveibutakoci , ka sega ni mamau rawa e na ca . Era sa dau vakacalai ira e malumalumu tu na nodra i lakolako . Sa tu vei ira na yalo sa vakatavulici tu e na kocokoco . E na tau vei ira na cudru ni Kalou !
Era sa lako sese tu ni ra sa biuta na sala dodonu ; era sa muria na i vakarau i Pelami , na luve i Piori , o koya ka sa dau domona na i yau e dau rawa mai na caka ca ,
ia e a qai cudruvi e na vuku ni nona talaidredre , ni a vosa e dua na asa e na vosa vakatamata ka tarova na nona cakacaka lialia .
Ko ira na tamata oqo era sa vaka na mataniwai maca kei na o sa cagina e na cava . Sa maroroya tu na Kalou me nodra na butobuto loaloa titobu sara .
Era sa dau vosataka tiko na vosa lialia ka viavialevu , ka vakayagataka na gagadre ca vakayago me ra coriti ira kina na tamata era sa qai tekivu sara tiko ga me ra dro tani mai vei ira na tamata i tovo ca .
Era yalataka vei ira na galala , ia ko ira mada ga vaka i ira era sa bobula tiko ga ki na ca ; ka ni sa yaco me bobula na tamata yadua ki na ka sa rawai koya .
Kevaka era a sa dro bula mada mai na veika dukadukali ni vuravura oqo e na vuku ni nodra kila na noda Turaga ka i Vakabula ko Jisu Karisito , ka ra sa baci tacori tale ka rawai e na veika ca oqo e na qai yaco me ca vakalevu cake na kedra i tinitini mai na kedra i tekitekivu .
E a uasivi cake vei ira me ra a kakua sara ga ni kila na sala ni valavala dodonu ka ca ni ra sa kila na i vakaro savasava a soli vei ira ka ra qai vakanadakuya .
Ia na ka e yaco vei ira e vakaraitaka ni dina na i vosavosa koya : “ Sa lesu tale na koli ki na nona lua ” ka , “ Sa qiliraki koya tale e na soso na vuaka sa vakasilimi oti . ”

O i kemuni na wekaqu daulomani , sa i koya oqo na i karua ni vola au vola yani vei kemuni . Ia e na i vola ruarua oqo au tovolea meʼu vakauqet^ kina na vakanananu savasava e na nomuni vakasama e na noqu tukuna tale na veika oqo .
Au vinakata mo ni nanuma na veika era a kaya ni na yaco ko ira na parofita yalosavasava kei na veivakaro ni Turaga ka i Vakabula keitou a vakadewataka yani vei kemuni na nomuni apositolo .
Ia e dodonu mo ni kila taumada ni ra na lako mai e so na tamata e ra daumuria na gagadre ca ni yagodra e na gauna e muri . Era na vakalialiai kemuni ,
ka ra kaya tiko , “ Sa evei na vosa ni yalayala me baleta na nona lako mai ? Me tekivu sara mai na gauna era a bale yani kina na qase era sa yaco tiko ga na veika kece me vaka era a yaco tiko mai na i vakatekivu kei vuravura ”
Era sa nakita sara ga vaka i ira me ra vakanadakuya na ka dina oqo , ko ya ni vosa ga ni Kalou a bulia na lomalagi e na gauna makawa sara , ka a buli kina e dua na vuravura mai na wai . Ia e na wai tale ga
e a luvuci ka vakarusai kina na vuravura ka a tu e na gauna ko ya .
Ia e na vosa ni Kalou vata ga ko ya sa maroroi tiko kina me na vakamai na lomalagi kei na vuravura sa tu edaidai , sa maroroi tu me yacova na siga era na lewai ka vakarusai kina na tamata era sega ni doka na Kalou .
Kemuni na wekaqu lomani , ni kakua ni vakalecalecava na ka dina oqo , ni sa tautauvata vua na Turaga e dua na udolu na yabaki kei na dua na siga ka tauvata na dua na siga kei na dua na udolu na yabaki .
Sa sega ni berabera na Turaga ni vakayacora na nona vosa ni yalayala me vaka era nanuma e so ni sa berabera , ia sa vosoti kemuni ga vakadede ni sa sega ni vinakata ko koya me rusa e dua , ia me yacova ga na veivutuni na tamata yadua .
Ia e na yaco mai na Siga ni Turaga me vaka na daubutako ; ka sa na qai takali tani na lomalagi e na rorogo tatamosamosa ; ka sa na qai vakawaiealataki e na bukawaqa na veika era ciri tu e na maliwa lala , ka sa na qai vakamai na vuravura kei na veika kece ga sa tu kina .
Ia ni ra sa na vakawaicalataki vaka ko ya na veika kece oqo , a mataqali i vakarau ni bula cava e kilikili kei kemuni ? E dodonu me savasava sara ka vakacabori me nona na Kalou na nomuni bula ,
e na nomuni waraka tiko ka vakusakusataka tiko na yaco mai ni Siga ni Kalou , na siga e na vakamai ka vakawaicalataki kina na lomalagi , ka na vakawaicalataki kina e na bukawaqa na veika era ciri tu e na maliwa lala .
Ia me vaka na vosa ni yalayala ni Kalou eda sa waraka tiko na lomalagi vou kei na vuravura vou , na vanua era na vakaitikotiko kina na i valavala dodonu .
O koya gona , kemuni na wekaqu , me vaka ni ko ni sa waraka tiko na veika oqo , ni gumatua me kunei kemuni ko koya ni sega ni tu vei kemuni na duka se na ca , ka mo ni tiko veiyaloni kaya tiko ga .
Ni okata na yalovosota ni noda Turaga me ka ni veivakabulai . Me vaka tale ga e a sa vola yani vei kemuni na noda i tokani lomani ko Paula , me vaka na vuku sa soli vua .
Ni sa i koya oqo na ka sa vola e na nona i vola kece ga . E tu e na nona i vola e so na ka e dredre na kila , na veika era sa qai dau vakatanitaka ko ira na tamata lecaika ka sega ni tu dei na nodra vakabauta , me vaka era sa dau kitaka ki na veitiki ni Vola Tabu tale e so . E na ka oqo era sa na vakavuna tiko ga kina na nodra vakarusai ira vaka i ira .
Ia ko i kemuni na wekaqu , ni ko ni sa kila rawa tiko na ka oqo , ni qarauna de ko ni qai rawai e na nodra veivakacalai na tamata era sega ni via talairawarawa vakaoqo , ka bale kina mai na nomuni yavu dei .
Ia mo ni tubu cake ga e na loloma kei na nomuni veikilai kei na noda Turaga ka i Vakabula ko Jisu Karisito . Me nona mada ga na lagilagi e na gauna oqo ka tawa mudu ! Emeni .

Keitou volavola yani vei kemuni me baleta na Vosa ni Bula , o koya ka a sa bula tu mai na i vakatekivu . Keitou a rogoci koya ka keitou a raica e na mata i keitou , io , keitou a raiei koya dina ka a tarai koya na liga i keitou .
A sa yaco me rairai mai na bula oqo , ka keitou a raica , ka dau tukuna , ka vakatakila vei kemuni na bula tawa mudu ka a tu vua na Tamana , ka sa qai vakaraitaki mai vei keitou .
Keitou tukuna vei kemuni na veika keitou a raica ka rogoca me rawa ni ko ni duavata kina kei keitou e na veitokani keitou sa veitokani tiko kina kei na Tamana kei na Luvena ko Jisu Karisito .
Keitou vola yani na veika oqo me da sa vakasinaiti vata sara kina e na reki .
Sa i koya oqo na i tukutuku keitou a rogoca mai vua na Luvena , ka keitou sa tukuna yani oqo vei kemuni : sa rarama na Kalou , ka sa sega sara vua na butobuto .
Kevaka eda kaya ni da sa veitokani tiko kei na Kalou ka vakarautaka tiko ga na i vakarau butobuto eda sa lasu sara ka sega ni kitaka tiko na dina .
Ia kevaka eda sa vakaraitaka tiko na i vakarau rarama , me vaka sa tiko ko koya e na rarama , eda sa qai veitokani vata kaya , ka sa vakasavasavataki keda mai na ca kece ga na dra i Jisu Karisito na Luvena .
Kevaka eda kaya ni sega na noda i valavala ca , eda sa vakaisini keda ga ka sega vei keda na dina .
Kevaka eda vakatusa na noda i valavala ca , sa yalodina ka yalododonu ko koya me bokoca na i valavala ca , ka vakasavasavataki keda mai na noda caka cala kece ga .
Kevaka eda kaya ni da sega ni valavala ca , eda sa vakalasuya na Kalou , ka sega ni tiko vei keda na nona vosa .















O i kemuni na luvequ lomani , au vola yani na veika oqo vei kemuni mo ni kakua kina ni valavala ea ; ia kevaka e mani valavala ea e dua na tamata sa tiko e dua na noda dauveimasulaki e na mata i Tamada , ko Jisu Karisito na yalododonu .
Sa i bula ni noda i valavala ea ko koya , io , e sega ni noda wale ga , na nodra i valavala ca tale ga na tamata kece ga e vuravura .
Kevaka eda sa muria tiko na i vakaro ni Kalou , eda sa vakadinadinataka kina e lomada ni da sa kilai koya .
Kevaka e kaya e dua na tamata , “ Au sa kilai koya ” ka qai sega ni muria tiko na nona i vakaro , sa tamata lasulasu ko koya , ka sega vua na dina .
Ia ko koya yadua sa muria na vosa ni Kalou sa taucoko vinaka na nona loloma vua na Kalou . Eda sa rawa ni vakadinadinataka e lomada e na ka oqo ni da sa tu vata kei na Kalou :
ko koya e kaya ni sa tu vata kei na Kalou sa dodonu me bula tiko me vaka na i vakarau ni bula i Jisu Karisito .
O i kemuni na wekaqu lomani , au sega ni vola tiko yani vei kemuni e dua na i vakaro vou , na i vakaro makawa ga ka a tu vei kemuni mai na i vakatekivu ; na i vakaro makawa sa i koya na vosa ko ni a sa rogoca oti .
Ia sa vou tale ga na i vakaro au sa vola yani oqo vei kemuni , ni sa kune na kena dina vei Karisito kei kemuni tale ga , ka ni sa takali tiko yani na butobuto , ka sa cila tu oqo na rarama dina .
Ko koya e kaya ni sa tu e na rarama , ka sega ni lomana tiko na wekana , e sa tu ga e na butobuto ka yacova na siga oqo .
Ko koya e lomana na wekana sa tiko e na rarama , ka sa sega vua na ka ni veivakatarabetaki .
Ia ko koya sa cata na wekana sa tiko voli ga e na butobuto , ka sa lako voli e na butobuto , ka sa sega ni kila na vanua e lako tiko kina , ni sa vakamatabokotaki koya na butobuto .
Au sa volavola yani vei kemuni na luvequ lomani ni sa bokoci na nomuni i valavala ca e na vuku ni yaca i Karisito .
Au sa volavola yani vei kemuni na qase ni ko ni sa kilai koya sa bula mai na i vakatekivu . Au sa volavola yani vei kemuni na cauravou ni ko ni sa vakadruka na Vunica .
Au sa volavola yani vei kemuni na gone ni ko ni sa kila na Tamada . Au sa volavola yani vei kemuni na qase ni ko ni sa kilai koya ka a bula mai na i vakatekivu . Au sa volavola yani vei kemuni na cauravou ni ko ni sa kaukauwa tiko , ka sa tiko ga vei kemuni na vosa ni Kalou , ka ni ko ni sa qaqa vua na Vunica .
Ni kakua ni lomani vuravura se na veika vakavuravura . Kevaka sa lomani vuravura e dua na tamata sa sega vei koya na loloma vua na Tamada .
Ka ni veika kece sa tu e vuravura : na gagadre ca ni yago , na gagadre ca ni mate , kei na yalo e dokadokataka na veika ni bula oqo , era sega ni tubu mai vei Tamada , mai vuravura ga .
Ia sa takali tiko yani na vuravura kei na kena gagadre ca ; ia ko koya ga sa vakayacora na loma ni Kalou sa tu dei ka tawa mudu .
O i kemuni na luvequ lomani , sa i otioti ni gauna oqo ! Ia me vaka ko ni a rogoca ni na lako mai na meca i Karisito , sa lewe vuqa vaka kina na meca i Karisito era sa tu oqo . Sa i koya oqo eda sa kila kina ni sa i otioti ni gauna oqo .
Era a sega dina ga ni noda i tokani ko ira koya , koya na vuna era a lako tani kina vei keda . Kevaka era a noda i tokani ke ra a sa tiko dei vata toka ga kei keda . Ia era sa lako tani ga me vakatakilai kina ni ra a sega kece ga ni noda i tokani .
Ia ko i kemuni ko ni a sa lumuti oti e na Yalo Tabu mai vei Karisito , ka ko ni sa kila kece tiko kina na dina .
Au sega ni volavola tiko yani vei kemuni me baleta ni ko ni lecava na dina , ia e baleta ga ni ko ni sa kila tiko , ka kila tale ga ni sega na lasu e tubu mai na dina .
Sa qai ko cei beka na tamata lasulasu ? O koya ga e cakitaka ni sa Karisito ko Jisu . Sa i koya oqo na meca i Karisito : o koya sa cakitaka na Tamana kei na Luvena .
E sega ni dua e cakitaka na Luvena me tiko vua na Tamana . Ia ko koya sa vakatusa na Luvena sa tiko tale ga vei koya na Tamana .
Me dei tiko e lomamuni na veika ko ni a rogoca mai na i vakatekivu . Kevaka e dei tiko ga e lomamuni na veika ko ni a rogoca mai na i vakatekivu ko ni na tu dei tiko ga vua na Luvena kei na Tamana .
Ka ni sa i koya oqo na ka e a yalataka vei keda ko Karisito : na bula tawa mudu .
Au vola yani na veika oqo vei kemuni me baleti ira era via vakauti kemuni tiko vakatani .
Ia me baleti kemuni , sa lumuti kemuni oti ko Karisito e na Yalona . Ia me vaka ga ni sa tiko vei kemuni na Yalona sa sega ni ganita me vakatavulici kemuni e dua tani tale . Ni sa vakatavulici kemuni na Yalo Tabu e na ka kece ga , ka sa dina na veika e vakatavulica ka sega ni lasu . Mo ni muria gona na i vakavuvuli ni Yalo Tabu , ka tu dei tiko vei Karisito .
Ia oqo , kemuni na luvequ lomani , ni tu dei tiko ga vua ; me rawa kina ni da yalodoudou ni sa yaco mai ko koya , ka sega ni da via vunitaki keda mai vua e na madua e na gauna e na lako mai kina .
Kevaka ko ni kila ni sa dodonu ko Karisito sa dodonu tale ga mo ni kila ni sa luve ni Kalou ko koya sa caka dodonu .
Ni bau raica mada na levu ni loloma sa lomani keda kina na Tamada , me da vakatokai kina me da luve ni Kalou ; ka da sa vaka dina kina . Na vuna era sega ni kilai keda kina ko ira na lewe i vuravura koya ni ra sega ni kilai koya .
O i kemuni na daulomani , eda sa luve ni Kalou tu oqo ; ia e sa sega ga ni matata se da na vakaevei e muri . Na ka ga eda kila ni da na vakataki Karisito e na nona rairai mai , ka ni sa na raica na matana dina .
Ia ko koya yadua sa vakanuinui tiko vei Karisito me vaka oqo , sa qarauni koya tiko me savasava me vaka sa savasava na Karisito .
O koya yadua sa i valavala ca sa talaidredre ki na lawa ni Kalou , ni sa i valavala ca na talaidredre ki na lawa .
Ko ni kila ni a rairai mai ko Karisito me kauta laivi na i valavala ca ni tamata ; ko ni kila tale ga ni sega vua na i valavala ca .
Ko koya sa tu dei tu vei Karisito , sa sega ni dau i valavala ea tiko ga ; ia ko koya sa dau i valavala ca tiko ga , e sa sega ni raici koya se kilai koya .
O i kemuni na luvequ lomani , me kakua ni vakacalai kemuni e dua na tamata . Ko koya sa caka dodonu sa tamata dodonu , me vaka sa dodonu ko Karisito .
Sa mai vua na tevoro ko koya sa dau ia tiko ga na i valavala ca ; ni sa i valavala ca mai na i vakatekivu na tevoro . Sa i koya ga na ka oqo sa rairai mai kina na Luve ni Kalou : me vaqeyavutaka na cakacaka ni tevoro .
Ko koya sa vakasucumi koya na Kalou , sa sega ni valavala ca tiko ga , ni sa tiko vua na bula va-Kalou ka sa sega ni rawa ni ia tiko ga na i valavala ca , ni sa vakasucumi koya na Kalou .
Sa vakatakilai e na ka oqo ko ira na luve ni Kalou kei ira na luve ni tevoro : ko koya yadua sa sega ni valavala dodonu tiko , ka sega ni lomana na wekana , sa sega ni luve ni Kalou .
Sa i koya oqo na i tukutuku ko ni a rogoca mai na i vakatekivu : me da sa veilomani vaka i keda .
Me da kakua ni vakataki Keni , na luve ni Vuniea , ka a labati tacina . A cava beka e a vakamatei tacina kina ? E baleta ga ni cala na ka e a kitaka ka dodonu na ka e a kitaka ko tacina .
Ni kakua ni kurabui , kemuni na wekaqu , kevaka era cati kemuni na lewe i vuravura .
Eda sa kila ni da sa dewa oti mai na mate ki na bula , ni da sa lomani ira na wekada . Ko koya e sega ni lomana na wekana e sa tiko ga e na mate .
Sa tamata daulaba ko koya yadua sa cata na wekana ; ia ko ni kila ni sega ni dua na daulaba e tiko vua na bula tawa mudu .
Ni sa solia na nona bula na Karisito e na vukuda eda sa kila rawa kina se cava na loloma . Sa dodonu vaka tale ga kina me da solia na noda bula e na vukudra na wekada .
Ia kevaka e dua na tamata sa tu vua na i yau ni vuravura oqo ka sega ni lomana na wekana sa raica ni leqa tu , e kaya rawa vakacava ni tiko vua na loloma ni Kalou ?
O i kemuni na luvequ lomani me da sa kakua ni veilomani wale ga e na vosa se e na gusu , ia e na cakacaka ga kei na dina .
Eda na kila gona e na ka oqo ni da sa dina tiko ka da na vakataudeitaka na yaloda e na mata ni Kalou
e na gauna kece ga sa vakacalai keda kina na yaloda , ni sa cecere cake na Kalou mai na yaloda , ka sa kila na ka kece ga ko koya .
Kemuni na wekaqu lomani , kevaka sa sega ni vakacalai keda na yaloda , sa qai rawa me da doudou e na mata ni Kalou .
Eda sa rawata tiko mai vua na veika kece eda kerea , ni da sa muria tiko na nona i vakaro ka kitaka tiko na ka sa vinaka vua .
Ia sa i koya oqo na nona i vakaro : me da sa vakabauta na yaca ni Luvena , ko Jisu Karisito , ka veilomani tiko me vaka ga e a vakarota vei keda ko Karisito .
Ko ira kece era sa muria na i vakaro ni Kalou era sa tiko vua , ka sa tiko vei ira ko koya . Ia eda sa kila e na ka oqo ni sa tiko vata kei keda ko koya : oya e na Yalo Tabu sa solia vei keda ko koya .
O i kemuni na wekaqu lomani , ni kakua ni vakadinati ira kece ga era kaya ni sa tiko vei ira na Yalo Tabu , ia ni vakatovolei ira ga me laurai kina se sa mai vua na Kalou na yalo ka tiko vei ira se sega ; ka ni ra sa lako yani ki vuravura e lewe vuqa na parofita lasu .
Ko ni na kila na Yalo ni Kalou e na ka oqo : a tamata kece ga sa vakatusa ni sa liatamata ko Jisu Karisito sa tiko vua na Yalo sa lako mai vua na Kalou .
Ia na tamata kece ga e sega ni vakatusai Jisu vaka koya sa sega ni tiko vua na Yalo ni Kalou . Sa i koya oqo na yalo ni meca i Karisito , o koya ko ni a rogoca ni na lako mai , ka sa tiko sara ga e vuravura e na gauna oqo .
Ia ko i kemuni na luvequ lomani , ko ni sa nona na Kalou , ka ko ni sa rawai ira oti na parofita lasu , ni sa kaukauwa cake na Yalo sa tiko vei kemuni ka malumalumu na yalo sa tiko e vuravura .
Era sa nei vuravura ; o koya gona era sa dau vosa kina vakavuravura , ka sa vakarogoci ira ko Ira na kai vuravura .
Eda sa nona na Kalou ko i keda . O koya yadua sa kila na Kalou sa vakarogoci keda , ka sa sega ni vakarogoci keda ko koya sa sega ni nona na Kalou . Eda sa kila e na ka oqo na Yalo ni dina kei na yalo dauveivakacalai .
O i kemuni na wekaqu lomani , me da veilomani , ni sa mai vua na Kalou na loloma . Sa luve ni Kalou ka sa kila na Kalou ko koya sa dau loloma .
O koya sa sega ni dau loloma sa sega ni kila na Kalou : ni sa loloma na Kalou .
Sa vakaraitaki vei keda na loloma ni Kalou e na nona a tala mai ki vuravura na Luvena e dua bauga ka a vakatubura me rawa ni da bula e na vukuna .
Sa i koya oqo na loloma : a sega ni baleta ni da a lomana na Kalou , ia ni a lomani keda ga ko koya , ka a tala mai kina na Luvena me i bulu ni nodu i valavala ca .
O i kemuni na wekaqu lomani , kevaka sa lomani keda vaka oqo na Kalou , sa dodonu sara tale ga me da veilomani .
E sega ni sa bau dua na tamata e sa raica na Kalou ; ia kevaka eda sa veilomani , sa bula tiko e lomada na Kalou , ka sa taucoko vinaka kina e na noda bula na noda loloma ki vua .
Sa solia vei keda na Yalo Tabu na Kalou . Ka sa i koya oqo na ka eda sa kila kina ni da sa tiko vua na Kalou ka sa tiko vei keda ko koya .
Keitou sa raica oti tale ga ka tu tukuna vei ira na tamata ni a tala mai na Luvena ko Tamada me i vakabula kei vuravura .
O koya yadua sa vakatusa ni sa Luve ni Kalou ko Jisu , sa tiko vei koya na Kalou ka sa tiko ko koya vua na Kalou .
Eda sa kila ka vakadinata na loloma sa lomani keda kina na Kalou . Sa loloma na Kalou ; ia ko koya sa tiko na loloma e na nona bula sa tiko vata kei na Kalou , ka sa tiko vua na Kalou .
Sa i koya oqo sa vakataucokotaki kina vei keda na loloma : koya me da sa yalodei rawa e na Siga ni Lewa , me vaka ni sa tautauvata tiko kei na bula i Karisito na noda bula e na vuravura oqo .
Sa sega na rere e na loloma , ia na loloma sa maucokona vinaka sa vakasava tani na rere . Ka ni sa yaco na yaluma e na rere , ia ko koya sa rere tiko e sa sega ni taucoko vinaka e na loloma .
Eda sa dau loloma ni sa lomani keda taumada na Kalou .
Ke dua e kaya , “ Au sa lomana na Kalou ” ka cata na wekana , sa tamata lasulasu ko koya . Kevaka e sega ni lomana na wekana sa raica e matana , e na lomana rawa vakacava na Kalou , ko koya ka sa sega ni raica ?
Ia sa solia mai vei keda na i vakaro oqo ko Karisito : ko koya sa lomana na Kalou , sa dodonu me lomana tale ga na wekana .
O koya yadua sa vakabauta ni sa Karisito ko Jisu sa luve ni Kalou , ia ko koya yadua sa lomana e dua na tama , sa lomana tale ga na luvena .
Eda sa kila e na ka oqo ni da sa lomani ira na luve ni Kalou : koya ni da sa lomana na Kalou ka muria na nona i vakaro .
Ni sa i koya oqo na lomana na Kalou : me da muria na nona i vakaro ; a sa sega ni colacola bibi na nona i vakaro .
Sa rawai vuravura ko ira yadua sa luve ni Kalou ; ia sa i koya oqo na qaqa eda sa rawai vuravura kina : a noda vakabauta .
Ko cei beka sa rawai vuravura ? Ko koya ga sa vakabauta ni sa Luve ni Kalou ko Jisu .
Sa i koya oqo ka a lako mai e na wai kei na dra : ko Jisu Karisito ; e sega ni wai wale ga , ia e na wai kei na dra tale ga , ka sa kena i vakadinadina na Yalo Tabu , ni sa vu ni dina na Yalo Tabu .
E ratou lewe tolu na i vakadinadina ,
na Yalo Tabu , na wai kei na dra ; ka sa duavata na nodratou i tukutuku ko iratou oqo .
Kevaka eda sa vakabauta na nodra i vakadinadina na tamata , sa uasivi cake na i vakadinadina ni Kalou ; ni sa i koya oqo na i vakadinadina ni Kalou sa vakadinadinataka kina na Luvena .
Ko koya sa vakabauta na Luve ni Kalou sa tiko e lomana na i vakadinadina . Ko koya e sega ni vakadinata na Kalou sa vakalasui koya ga , ka ni sa sega ni vakadinata na i vakadinadina ni Kalou me baleta na Luvena .
Ia sa i koya oqo na i vakadinadina : sa solia vei keda na Kalou na bula tawa mudu , ka sa tiko na bula oqo vua na Luvena .
Ko koya sa tu vua na Luvena , sa tu vua na bula ; ko koya sa sega ni tu vua na Luve ni Kalou , sa sega ni tu vua na bula .
Au vola yani na veika oqo vei kemuni ko ni sa vakabauta na yaca ni Luve ni Kalou , mo ni kila kina ni sa nomuni na bula tawa mudu .
Ka sa i koya oqo eda sa nuidei kina e na mata ni Kalou : koya ni da kila ni na rogoci keda ko koya kevaka eda kerea e dua na ka me vaka na lomana .
Ia kevaka eda kila ni sa dau rogoci keda ko koya e na veika kece ga eda kerea , eda sa kila tale ga kina ni na solia vei keda na veika eda kerea vua .
Kevaka e dua na tamata e raica na wekana ni cala e na dua na i valavala ca e sega ni yaco kina na mate , sa dodonu me masulaka , ka na qai solia vua na bula na Kalou . Oqo e na vukudra e sega ni yaco ki na mate na nodra i valavala ca . Ia sa tu na i valavala ca sa yaco kina na mate . Au sega ni kaya me musulaki koya .
Sa i valavala ca na i valavala tawa dodonu kece ga , ia sa tu na i valavala ca sa sega ni yaco kina na mate .
Eda kila ni sa sega ni dau ia tiko ga na i valavala ca ko koya sa luve ni Kalou , ni sa maroroi koya na Luve ni Kalou , ka sa sega ni tarai koya na Vunica .
Eda kila ni da sa nona na Kalou , veitalia ga ni sa tu na vuravura taucoko e na kaukauwa ni Vunica .
Eda kila ni sa lako mai na Luve ni Kalou ka sa solia vei keda na kila ka vakayalo me da kila rawa kina na Kalou dina . Sa tu na noda bula vua na Kalou dina , vua na Luvena ko Jisu Karisito . Sa i koya oqo na Kalou dina kei na bula tawa mudu .
Kemuni na luvequ lomani , ni taqomaki kemuni mai na veikalou lasu !














Oqo na i vola mai vua na Qase ki vua na Marama digitaki ni Kalou kei ira na luvena , ko ira ka'u sa dau lomani ira kina sara ; io e sega ni ko i au duadua ga , ko ira kece tale ga era sa kila na dina ;
ni sa tu dei tiko vei keda na dina ka na tiko ga vei keda ka sega ni mudu .
Me noda mada ga na loloma , na yalololoma kei na vakacegu mai vua na Kalou na Tamada kei na Turaga ko Jisu Karisito na Luve i Tamada ; me sa noda mada ga na veika oqo e na dina kei na loloma !
Au sa reki vakalevu dina ni'u raica ni ra sa muria tiko na dina e so na nomuni gone me vaka sara ga e a vakaroti keda kina ko Tamada .
Ia oqo , au sa kerei kemuni na Marama , e sega ni vaka ni'u sa qai vola tiko yani e dua na i vakaro vou , ia na kena ga e a sa soli tu vei keda mai na i vakatekivu , ko ya me da veilomani .
Ia sa i koya oqo na loloma ; me da muria na nona i vakaro . Sa i koya oqo na i vakaro , me vaka ko ni a sa rogoca mai na i vakatekivu : ni tiko veilomani .
Ni sa lewe vuqa na dauveivakacalai era sa veilakoyaki tiko e vuravura , na tamata ka ra sega ni via vakatusa ni a mai yaco me tamata ko Jisu Karisito ; na tamata vaka ko ya sa dau veivakacalai ka sa i koya na meca i Karisito .
Ni qarauni kemuni vinaka me kakua ni yali vei kemuni na veika eda a sa kitaka rawa , ia mo ni taura kece ga na kemuni i sau dodonu .
Ko koya sa lako sivita na i vakavuvuli i Karisito , ka sega ni tiko ga e na i vakavuvuli ko ya , sa sega ni tiko vua na Kalou ; ia ko koya sa muria dei tiko na i vakavuvuli ko ya e rau sa tiko ruarua vua na Tamana kei na Luvena .
Kevaka e lako yani vei kemuni e dua na tamata ka sega ni vakatavuvulitaka na i vakavuvuli oqo , ni kakua ni vakacurumi koya ki vale se vosa vakalougatataki koya ;
ni sa veitokani vata kei koya e na nona cakacaka ca na tamata e vosa vakalougatataki koya .
E dina ga ni sa levu tu na veika me'u na vola yani vei kemuni , au vinakata cake me'u kakua ni vakayagataka na pepa kei na wai ni volavola , ia au nuitaka ga me'u na la'ki raici kemuni yani ka veivosaki sara kei kemuni e na matanavotu , ka me qai ka taucoko sara kina na noda reki .
Era sa loloma yani vei kemuni ko ira na luve i koya na Marama digitaki ni Kalou , na tacimuni .










































Oqo na i vola mai vua na Qase ki vei Keio , o koya ka'u sa lomana dina sara .
Noqu i tokani lomani , au sa masulaka me sa lako vinaka na veika kece e baleti iko , ka mo bula vinaka tale ga ; au sa kila ni sa vinaka tu na nomu bula vakayalo .
Au sa reki vakalevu sara ni ra yaco mai e so na wekada ka ra mai tukuna na dina sa tu vei iko , me vaka ni ko a sa dau muria tiko ga na dina .
E sega tale ni dua na ka me'u rekitaka vakalevu cake mai na ka oqo : me'u rogoca ni ra sa muria tiko ga na dina ko ira na luvequ .
Noqu i tokani lomani , ko sa yalo dina sara e na cakacaka ko kitaka e na nomu dau qaravi ira na wekada va-Karisito , e dina ga ni a sega ni sa bau veikilai mada e liu .
Era sa mai vakadinadinataka na nomu dau loloma ki vei ira na i soqosoqo lewe ni lotu eke . E na uasivi sara ke ko na vukea na nodra i lakolako e na sala sa vinaka vua na Kalou .
Ka ni ra sa lako tu yani e na vuku i Karisito , ka ra sa sega ni taura e dua na ka mai vei ira na tawa vakabauta .
Sa dodonu gona kina me da vukei ira na tamata vaka ko ya , me da veitokani sara kina kei ira e na cakacaka dina .
Au a sa vola yani e so na ka ki na i soqosoqo lewe ni lotu ; ia e na sega ni via kauwaitaka na noqu lewa ko Tiotirifi ka ni sa via vakaliuci koya ga vaka i koya .
Kevaka gona au sa na mani lako yani , au sa na qai kauta cake yani na veika e sa kitaka kei na veitukutuku ca ka lasulasu ka la'ki veikauyaka voli e na vuku i keitou . Ia ni sega ni sa rauta vua ko ya , e a sega tale ga ni via kidavaki ira na wekada va-Karisito ko koya vaka i koya , ka a tarovi ira era via veikidavaki , ka tovolea me biuti ira laivi mai na i soqosoqo lewe ni lotu !
Noqu i tokani lomani , kakua ni vakadamurimuria na ca , ni vakadamurimuria ga na vinaka . O koya sa caka vinaka sa mai vua na Kalou ; ko koya sa caka ca e sa sega ni raica na Kalou .
Sa rogo vinaka na i tukutuku kei Timitirio mai vei ira kece ga , io mai na dina tale ga vaka i koya . Keitou sa vakadinadinataki koya tale ga , ka ko sa kila ni sa dina na neitou i tukutuku .
Sa levu na ka me'u vola yani , ia e vinaka cake vei au me'u kakua ni volavola e na peni kei na wai ni volavola .
Au nuitaka ni'u na raici iko e na dua na gauna wale ga oqo , me daru na qai veivosaki kina e na matanavotu .
Me tiko mada ga vei iko na vakacegu ! Era sa loloma yani na wekada . Au sa loloma tale ga yani vei ira na wekada , vei ira yadudua sara !
























































Oqo na i vola i Juta , e dua na bobula i Jisu Karisito na taci Jemesa . Ki vei ira era sa kacivi mai vua na Kalou ka ra sa bula voli e na loloma ni Kalou na Tamada kei na veimaroroi i Jisu Karisito .
Me vakalevutaki mada ga vei kemuni na yalololoma , na vakacegu kei na loloma !
O i kemuni na noqu i tokani , e na noqu gadreva vagumatua tiko me'u volavola yani vei kemuni me baleta na veivakabulai sa mai noda vata oqo , au kunea ni ganita me'u volavola ka vakamamasu vei kemuni mo ni taqomaka na vakabauta e a sa solia oti mai vakadua na Kalou vei ira na nona tamata yalosavasava ka na sega ni vakaruataka tale .
Ni ra sa curu lo mai e so na tamata tawa lotu , ka ra sa vakatanitaka na loloma ni noda Kalou me ra ia kina na i vakarau vakasisila , ka cakitaka na noda i Vakavuvuli ka noda Turaga e dua bauga , ko Jisu Karisito . Ia e a sa tukuna makawa sara tu na i Vola Tabu na cudru sa tau vei ira oqo .
Ia e dina ga ni ko ni a sa kila taucoko tu mada e liu na ka oqo , au gadreva me'u tukuna tale vei kemuni na sala e a vakabulai ira na Isireli na Turaga mai Ijipita , ia e muri e a qai vakarusai ira era sega ni vakabauta .
Ko ira tale ga na agilosi era a biuta na nodra i tikotiko dodonu , ka ra a sega ni tiko dei ga e na nodra dui i tutu , sa maroroi ira tiko na Kalou e na butobuto ka ra sa vesu tu e na sinucodo me yacova ni sa tau na lewa e na siga bibi ko ya .
Ni nanumi Sotoma kei Komora kei na veikoro lelevu era vakavolivoliti rau , ni ra a ia vaka kina na i valavala vakasisila ni dauyalewa kei na dautagane kei na garogaro ca sa sega ni vaka na i tovo ni tamata . Era a vakaitotogitaki e na bukawaqa tawa mudu , me ka ni vuli vei keda kece ga .
Ia era sa vaka kina ko ira na tamata oqo , mai na tadra e so era tadra sa vakavuna me ra i valavala ca kina ki na yagodra ; era cata ni liutaki ira na Kalou ka ra vosa vakacacataki ira na veikabula vakaiserau mai cake .
Ia ko Maikeli mada ga , na agilosi liu , ni rau sa veisaqasaqa tiko kei na Tevoro , ka veiletitaka na yago i Mosese , e a sega ni bau doudou me vosa vakacacataki koya , ia e a kaya ga , “ Me cudruvi iko na Turaga ! ”
Ia ko ira na tamata oqo era vosa vakacacataka na ka kece ga era sega ni kila . Ia na veika era sa dau kila vaka i ira ga , me vaka na nodra kilakila na manumanu sega ni vakayalo , sa i ira ga na veika sa vakarusai ira .
Me nodra mada ga na rarawa ! Ni ra sa muria tiko na i vakarau i Keni ; e ra sa soli ira yani ki na ca e na vuku ni yau , me vakataki Pelame , ka ra sa vakarusai e na veivorati me vakataki Kora .
Sa i ira oqo na veika e dau vakadukadukalitaka na nomuni kana ni veilomani , ni ra sa dau kasou vata vakadoudou ka ra sa dau qarauni ira ga vaka i ira . Era sa na vaka na o e sega na kena uca sa veikauyaki e na cagi . Era sa vaka tale ga na veivunikau ka sega na vuadra e na vula i vuata ; era sa cavuivuvu ka mate vakadua .
Era sa vaka na ua cudrucudru ni wasawasa sa vakaraitaka cake mai vaka na vuso na nodra i valavala veivakamaduataki . Era sa vaka na veikalokalo dau veicavuyaki ; ka sa maroroya tu na Kalou me nodra na vanua butobuto loaloa ka tawa mudu .
Sa i ira tale ga oqo e a parofisaitaki ira ko Inoke , e na i ka vitu ni tabatamata e kawa mai vei Atama , ni a kaya “ Raica , e na lako mai na Turaga kei na le udolu vakaudolu na nona agilosi yalosavasava ,
me vakatauca na lewa vei ira na tamata kece ga , ka me vakarusai ko ira kece sa sega ni doka na Kalou e na vuku ni nodra i valavala ca kece ga era sa kitaka e na sala sa sega ni sala Vakalou , kei na veika viavialevu kece ga era sa vosataka ko ira na i valavala ca me baleta na Kalou ! ”
Sa i ira oqo na dau vosa kudrukudru , ka dau didi . Era sa dau vakamuria ga na nodra garogaro ca ; era sa dau tauca na vosa qaciqacia , ka ra sa dau cavilaki ira na tamata me ra rawata ga kina na ka era vinakata .
Ia , oi kemuni na noqu i tokani lomani , e dodonu mo ni nanuma na veika era a kaya ko ira na i apositolo ni noda turaga ko Jisu Karisito ni na yaco .
Era a kaya vaka oqo vei kemuni : “ Era na yaco mai e so na dauveivakasewasewani e na i otioti na gauna , ka ra na dau muria ga na nodra gagadre ca . ”
Sa i ira oqo era sa vakavuna na tatawasewase ; era sa tamata vakavuravura ka sega vei ira na Yalo Tabu .
Ia ko i kemuni na noqu i tokani lomani , ni veivakatataki cake tiko ga vaka i kemuni e na nomuni vakabauta savasava sara ; ka masu tiko e na kaukauwa ni Yalo Tabu .
Ni tikotiko ga e na loloma ni Kalou , ka waraka tiko me kauti kemuni ki na bula tawa mudu na noda Turaga ko Jisu Karisito e na nona yalololoma .
Ia ni lomani ira era vakatitiqa ;
ka vakabulai ira e so tale e na nomuni kaliraki ira laivi mai na bukawaqa . Ni yalololoma vei ira e so tale , ia ni qarauni kemuni vinaka tale ga mai vei ira ka cata sara mada ga na nodra i sulu , ni sa vakadukadukalitaki e na i valavala ca ni yagodra .
Ia oqo , ki vei koya sa rawata me taqomaki kemuni mo ni kakua kina ni bale , ka me vakaraitaki kemuni tale ga e na reki e na vanua sa tiko kina na nona i serau ni sa sega na nomuni cala .
Me nona na Kalou e dua bauga , na noda i Vakabula , e na vuku i Jisu Karisito na noda Turaga , na lagilagi , na cecere , na kaukauwa kei na lewa e na veitaba gauna kece ga sa oti yani kei na gauna oqo kei na veigauna kece ga ka tawa mudu ! Emeni .

























E na i vola oqo sa volai kina na veika e a vakatakila ko Jisu Karisito , na veika a solia vua na Kalou me vakaraitaka vei ira na nona tamata ni sa voleka ni yaco . E a tala na nona agilosi ko Jisu me vakatakila na veika oqo vei Joni , na nona dauveiqaravi .
A sa tukuna ko Joni na veika kece ga e a raica ka sa i koya oqo na nona i tukutuku me baleta na vosa ni Kalou kei na veika dina sa mai vakatakila ko Jisu Karisito .
Sa kalougata ko koya sa wilika ka rogoca na vosa ni parofisai oqo , ka vakabauta na veika sa volai tu kina ; ni sa roro mai na gauna me vakayacori kece kina .
Mai vei Joni ki vei ira na i soqosoqo lewe ni lotu e vitu mai Esia : Me nomuni mada ga na loloma kei na vakacegu mai vei koya sa bula tu e daidai , ka a bula e liu , ka na bula tale ga e muri : mai vei iratou tale ga na yalo e vitu e ratou sa tiko e na mata ni nona i dabedabe vakatui ;
mai vei Jisu Karisito tale ga , na dautukutuku yalodina , na ulumatua vei ira na tu cake tale mai na mate , ka nodra Turaga levu na tui e vuravura . Ki vei koya sa lomani keda ka sa sereki keda mai na noda i valavala ca e na nona dra ,
sa qisi keda ko koya me dua na yavusa tui ka bete ni nona Kalou ka Tamana . Me ia vei koya na vakarokoroko kei na lewa ka sega ni mudu ! Emeni !
Raica , sa lako mai ko koya e na o ka na raici koya na mata kece ga ; ko ira tale ga era a suwaki koya . Era na tagi tale ga na veimataqali kece e vuravura e na vuku ni ka era a kitaka vua . Me sa vaka gona kina ! Emeni !
“ Ko i au na Alifa kei na Omeka , na i vakatekivu kei na i vakataotioti , ” sa kaya na Turaga na Kalou Kaukauwa , o koya sa bula e daidai , ka a bula e liu ka na bula tale ga e muri .
Ko i au ko Joni na wekamuni , au sa vakaivotavota vata kei kemuni e na nomuni vakararawataki kei na nona matanitu kei na vosota sa noda e na vuku i Jisu . Au a biu e na yanuyanu ko Patimo ni'u sa vunautaka na vosa ni Kalou kei na dina sa mai vakatakila ko Jisu .
E a vakasinaiti au na Yalo Tabu e na siga ni Turaga , ka'u a rogoca mai dakuqu e dua na domo levu me vaka na rorogo ni davui ,
ni kaya vakaoqo “ Vola e na dua na i vola na ka ko raica , ka qai vakauta ki na i soqosoqo lewe ni lotu e vitu , mai Efeso , Simurina , Perikamo , Caetira kei Sariti , Filadelafia kei Leotisea ”
Au sa qai rai vuki me'u raici koya ka vosa tiko mai vei au , ka'u raica e vitu na i tutu ni cina koula
ka tu cake tu e na kedra maliwa donu e dua , ka vaka na i rairai ni tamata . E vakaisulu tu e na sulu vakatui balavu ka yaco sara ki yavana , ka vau na lomaserena e na dua na i vau koula .
E vulavula na drau ni uluna me vaka na vuti ni sipi se uca cevata ; ka vaka na yameyame ni buka na yaloka ni matana .
Sa makumakualiliva na yavana me vaka na parasa sa vakaririgi e na kena kuro , ka sa vakere na domona me vaka e dua na savu levu .
Sa taura tiko e ligana i matau e vitu na kalokalo . Sa basika mai gusuna e dua na i seleiwau gata ka bati rua , ka sa vaka na i serau ni matanisiga e na sigalevu tutu na matana .
Ia ni'u sa raici koya , au sa bale sara ki yavana me vaka e dua sa ciba . Ia sa qai tabaki au e na ligana i matau , ka kaya , “ Kakua ni rere , ko i au na i matai kei na i otioti ;
sa i au ka'u sa bula tiko . Au a mate e liu , ia oqo au sa bula ka tawa mudu . Sa tu vei au na lewa kei mate kei na nodra vuravura na mate .
Ia mo vola na veika ko sa raica , na veika sa tu oqo kei na veika e na yaco mai muri .
Ia sa vakaoqo na i balebale vuni ni kalokalo e vitu ko sa raica e ligaqu i matau , kei na i tutu ni cina koula e vitu : na kalokalo e vitu sa i iratou na agilosi ni soqosoqo lewe ni lotu e vitu , kei na i tutu ni cina e vitu sa i ira na i soqosoqo lewe ni lotu e vitu .
“ Mo vola oqo vua na agilosi ni soqosoqo lewe ni lotu mai Efeso ka kaya : “ Oqo na i tukutuku i koya sa taura tu e ligana i matau na kalokalo e vitu , o koya sa lako voli e na kedratou maliwa na i tutu ni cina koula e vitu .
Au sa kila na veika ko sa cakava , au sa kila na kaukauwa ni nomu cakacaka , kei na nomu dau vosota . Au sa kila tale ga na nomu sega ni vosoti ira na tamata ca . Ia ko sa vakatovolei ira era sa kaya ni ra sa i apositolo , ka ra sega ni apositolo . Ko sa kunei ira ni ra sa lasulasu ga .
Au kila ni ko sa colata na veika oqo e na yalo vosota ka tu dei tiko e na vukuqu ; ko sega tale ga ni datuvu mai .
Ia na ka ga oqo au cata vei iko : ko sa sega ni lomani au e daidai me vaka e liu .
Mo vakasamataka mada na i tovo ni nomu loloma e liu kei na nomu sa yawa tani sara mai kina e na gauna oqo ; mo veivutuni sara ka kitaka na ka ko a dau kitaka e liu . Kevaka e sega , au na lako yani vei iko ka kauta tani na nomu i tutu ni cina mai na kena i tikotiko , vakavo ga kevaka ko veivutuni .
Ia na ka vinaka ga ka tu vei iko oqo : ko sa cata na nodra i vakarau na i tokani i Nikola , me vaka ka'u sa cata .
“ O koya sa vakadaligana , me rogoca sara na ka sa tukuna na Yalo Tabu vei ira na veisoqosoqo lewe ni lotu ! “ Vei koya sa qaqa au na solia vua me kania na vua ni kau ni bula sa tu e na loma ni Parataisi ni Kalou .
“ Mo vola tale ga oqo vua na agilosi ni soqo vua na agilosi ni soqosoqo lewe ni lotu mai Simurina ka kaya : “ Sa tukuna na veika oqo ko koya sa i matai ka i otioti sara tale ga , o koya ka a mate ka qai bula tale .
Au sa kila na nomu vakararawataki kei na nomu dravudravua , ia ko sa vutuniyau ga vakayalo . Au sa kila na nodra vosa vakacataki iko ko ira era kaya ni ra Jiu , ia ka ra sega ni Jiu , era sa i vavakoso i Setani .
Kakua ni rerevaka na veika ko na vakarau sota kaya . Raica , sa vakarau me na biuti ira e so vei kemuni ki na vale ni veivesu na Tevoro , mo ni vakatovolei kina . Ko ni na vakararawataki me tini na siga . Mo ni yalo dina tiko ka yacova sara na mate , ka'u na qai solia vei kemuni na i sala ni bula .
“ O koya sa vakadaligana , me rogoca sara na ka sa tukuna na Yalo Tabu vei ira na veisoqosoqo lewe ni lotu ! “ O koya e na qaqa e na sega ni vakacacani koya na i karua ni mate .
“ Mo vola tale ga oqo vua na agilosi ni soqosoqo lewe ni lotu mai Perikamo ka kaya : “ Sa tukuna na veika oqo ko koya sa tu vua na i seleiwau gata batirua .
Au sa kila na vanua ko tiko kina . Sa tiko tale ga e keri na i tikotiko cecere i Setani . Ia ko sa yalodina tiko vei au ka sega ni cakitaka na nomu vakabauti au e na gauna sara mada ga e a vakamatei kina ko Anitipasa na noqu i vakadinadina yalo dina e na kemuni maliwa , e na vanua e vaka i tikotiko kina ko Setani .
Ia e tiko e vica na nomu cala . E tiko vei kemuni e keri e so era muria tiko na i vakavuvuli i Pelami , ko koya ka a vakavulici Pelaki me vakacalai ira na luve i Isireli , me ra kania na kakana e sa vakacabori oti ki vei ira na matakau ceuceu , ka ia tale ga na veidauci .
Sa tiko tale ga kei kemuni e so era muria tiko na i vakavuvuli i Nikola .
Mo veivutuni sara . Ke sega , au na lako yani e na dua na gauna wale ga oqo ka valuti ira e na i seleiwau sa basika mai gusuqu .
“ O koya sa vakadaligana , me rogoca sara na ka sa tukuna na Yalo Tabu vei ira na veisoqosoqo lewe ni lotu ! Ka'u na solia tale ga vua e dua na vatu vula sa volai kina e dua na yaca vou sa sega ni dua e kila , ko koya duadua ga sa soli vua .
“ Mo vola tale ga oqo vua na agilosi ni soqosoqo lewe ni lotu mai Caetira ka kaya : “ Sa tukuna na veika oqo na Luve ni Kalou , o koya sa vaka na yameyame ni buka na yaloka ni matana ka sa vaka na parasa sa vakaririgi e na kena kuro na yavana .
Au sa kila na nomu cakacaka , na nomu loloma na nomu yalodina , na nomu veiqaravi , na nomu yalo vosota kei na kena uasivi cake na nomu cakacaka e na gauna oqo mai na kena e liu .
Ia sa i koya oqo na ka au cata vei iko : oya ni ko vosota tiko na yalewa ko Jesepeli , o koya ka vakatokai koya me parofita , ka sa vakatavulici ira ka lawakitaki ira tiko na noqu tamata me ra ia na veidauci , ka kania na kakana e sa vakacabori oti ki vei ira na matakau .
Au a sa solia vua na gauna me veivutuni kina , ia sa bese ni veivutunitaka na nona i tovo vakasisila .
Raica , au na kolotaki koya kei ira era daubutako kaya ki na dua na i davodavo ni tauvimate , ka ra na vakararawataki vakalevu sara kina , vakavo ga kevaka era veivutunitaka na veika vakasisila era a kitaka vata kei koya .
Au na vakamatei ira tale ga na luvena . Era na kila kina na veisoqosoqo lewe ni lotu kece ga ni sa i au ka'u sa dau dikeva na vakasama kei na loma ni tamata ka'u na sauma vei ira yadudua na i sau e veiganiti kei na nodra cakacaka .
“ Ia vei kemuni na kena vo mai Caetira , ko ni sega ni vakabauta na i vakavuvuli ca koya , ko ni sega ni kila na ka era vakatoka e so me ʻ veika vuni titobu i Setani . ʼ Au sa kaya vei kemuni oqo ni'u na sega ni vakataqara vei kemuni e dua tale na i colacola ;
ia mo ni taura dei ga na ka sa tu vei kemuni me yacova na noqu lako yani .
O koya sa qaqa ka taura dei tiko na noqu cakacaka me yacova na i vakataotioti , au na solia vua na kaukauwa me lewa na veimatanitu ,
me vaka na kaukauwa sa solia mai vei au ko Tamaqu . E na lewai ira ko koya e na i titoko kaukamea ka na vorolaki ira me vaka sa vakavurumemeataki na kuro qele ,
ka'u na solia tale ga vua na kalokalo i volasiga .
“ O koya sa vakadaligana , me rogoca sara na ka sa tukuna na Yalo Tabu vei ira na veisoqosoqo lewe ni lotu !
“ Mo vola tale ga oqo vua na agilosi ni soqosoqo lewe ni lotu mai Sariti ka kaya : “ Sa tukuna na veika oqo ko koya sa tu vua na Yalo ni Kalou e vitu kei na kalokalo e vitu . Au sa kila na veika ko sa kitaka tiko ; ko sa kilai tu ni ko sa bula tiko , ia sa yacamu wale ga na bula ko sa mate ga !
Mo yadra mai ka vakaukauwataka na ka sa vo tiko vei iko ka sa vovoleka ni mate vakadua sara . Au sa kunea ni sa sega ni dua na nomu cakacaka e vakacavari vakavinaka sara e na mata ni noqu Kalou .
Ia mo nanuma na ka ko sa vakatavulici kina kei na ka ko a rogoca ; mo taura matua ka veivutuni . Ia kevaka ko na sega ni yadra mai , au na yaco yani me vaka e dua na daubutako , ka ko na sega ni kila na tiki ni gauna au na lako yani kina vei iko .
Ia e se tiko vei iko e Sariti e lewe vica era sa sega ni vakadukadukalitaka na nodra i sulu , ko ira oqo era na lako vata kei au ka ra na vakaisulu vulavula , ni sa ganiti ira .
E na vakaisulu vulavula vaka kina ko koya sa qaqa , ka'u na sega ni bokoca laivi na yacana mai na kedra i vola na bula . Au na vakatusa na yacana e na mata i Tamaqu kei na matadra na nona agilosi ni sa noqu ko koya .
“ O koya sa vakadaligana , me rogoca sara na ka sa kaya na Yalo Tabu vei ira na veisoqosoqo lewe ni lotu !
“ Mo vola tale ga oqo vua na agilosi ni soqosoqo lewe ni lotu mai Filadelafia ka kaya : “ Sa tukuna na veika oqo ko koya sa yalo savasava , ka dina ; o koya sa taura tu na ki i Tevita , o koya ni sa dolava e na sega ni rawa vua e dua me sogota , ia ni sa sogota e na sega ni rawa vua e dua me dolava .
Au sa kila na veika ko sa cakava tiko . Au sa kila ni sa vo vakalailai ga na nomu i cegu , ia ko sa muria tiko ga na noqu vosa ka sega ni cakitaka na yacaqu . Raica au sa dolava e matamu e dua na katuba ka na sega ni rawata e dua na tamata me sogota .
Raica , au na vakayacora me ra lako mai ka mai cuva e yavamu , ka kila ni'u sa lomani iko . Ko ira na i vavakoso i Setani , ko ira era kaya ni ra sa Jiu , ia era sega ni Jiu , era sa lasu ga .
Ni ko sa vakayacora na noqu vosa e na yalo vosota , au na maroroi iko e na gauna ni rarawa sa rorova tiko mai na vuravura taucoko me vakatovolei ira era tiko e vuravura .
Au na lako yani e na dua na gauna wale ga oqo . Maroroya vinaka na ka sa tu vei iko , me kakua ni dua e kovea vei iko na nomu i covi .
O koya sa qaqa , au na qisi koya me dua na duru e na vale tabu ni noqu Kalou ; e na sega sara ni lako tani mai kina . Au na vola vua na yaca ni noqu Kalou , kei na yaca ni koro ni noqu Kalou , ko Jerusalemi vou , na kena ka na lako sobu mai lomalagi mai vua na noqu Kalou . Au na vola tale ga vua na yacaqu vou vakai au .
“ O koya sa vakadaligana , me rogoca sara na ka sa tukuna na Yalo Tabu vei ira na veisoqosoqo lewe ni lotu !
“ Mo vola tale ga oqo vua na agilosi ni soqosoqo lewe ni lotu mai Leotisea ka kaya : “ Sa kaya na veika oqo na Emeni , na i vakadinadina dina ka yalodina , na i vakatekivu ni veika kece sa bulia na Kalou .
Au sa kila na veika ko sa kitaka tiko . Ko sa sega ni batabata ka sega tale ga ni katakata . Au vinakata mo batabata se mo katakata .
Ia me vaka ni ko sa katakata vakalailai ga ka sega ni batabata se katakata , au na luaraki iko laivi mai gusuqu .
Ni ko sa kaya tiko , ʻ Au sa vutuniyau , au sa rawati au , ka sa sega na noqu leqa , ʼ ia ko sa sega ni kila ni ko sa malumalumu ka vakaloloma ! Ko sa dravudravua ka mataboko ka luvawale !
O koya gona au sa vakasalataki iko kina mo mai volia vei au na koula sa vakatovolei e na buka waqa , mo vutuniyau kina ; kei na i sulu vulavula mo vakaisulu kina , ka me vunitaki kina na nomu luvawale e veivakamaduataki ; kei na i sui ni mata , me sui kina na matamu , mo rai rawa kina .
Au sa cudruvi ira ka vakanakuitataki ira ka'u sa lomana . O koya mo gumatua sara kina ka veivutuni .
Raica , au sa tu e na mata ni katuba ka tukituki ; kevaka sa rogoca na domoqu e dua na tamata , ka dolava na katuba , au na curu vua ka vakayakavi vata kaya ka na vakayakavi vata kei au ko koya .
Vei koya sa qaqa au na vakadonuya me dabe e tikiqu e na noqu i dabedabe vakatui me vaka au a sa qaqa ko i au ka dabe vata kei Tamaqu e na nona i dabedabe vakatui .
“ O koya sa vakadaligana me rogoca sara na veika sa tukuna na Yalo Tabu vei ira na veisoqosoqo lewe ni lotu ! ”
Ni sa oti koya au sa qai rai ki lomalagi ka raica sara e dua na katuba sa tadola tu . Ia sa qai kaya na domo ka'u a rogoca taumada ni sa vosa tiko mai vei au vaka na domo ni davui , “ Lako cake mai ki ke me'u na vakatakila vei iko na veika e na yaco e na gauna mai muri ”
Sa qai curumi au vakasauri na Yalo Tabu , ka'u sa raica sara e dua na i dabedabe vakatui mai lomalagi ka sa dabe toka kina e dua ,
e vaka na i rairai ni vatu jasipa kei na kaneliani na kena i rairai . Sa vakavolivolita na i dabedabe vakatui e dua na drodrolagi ka vaka na emeralita na kena i rairai .
Sa vakavolivolita tale ga na i dabedabe vakatui e ruasagavulukava tale na i dabedabe vakatui ka ra dabe tiko kina e ruasagavulukava na qase , era vakaisulu vulavula ka ra tokara na i sala vakatui e uludra .
Sa basika mai na i dabedabe vakatui na tibi ni liva , na rorogo domo i levu kei na vadugu ni kurukuru . E na mata ni dabedabe koya sa tiko kina e vitu na cina sa caudre tu . Sa i ira oqo na Yalo ni Kalou e lewe vitu .
Ia sa tu e na mata ni tikotiko vakaturaga na ka e vaka e dua na wasawasa iloilo , sa makare vinaka sara mai na karisitala . Ia e ratou sa tu e va na ka bula e na yasa ni tikotiko vakatui , ka sa robo na yagodratou taucoko , na matadratou kei na dakudratou , e na yaloka ni mata .
Sa vaka na laione na i matai ni ka bula . Sa vaka na luve ni bulumakau na i karua ni ka bula . Sa mata vakatamata na i katolu ni ka bula , ka sa vaka na ikeli sa vuka tiko na kena i ka va .
Ia ko iratou na ka bula e va oqo e ratou sa tauya ono na tabadratou , ka sa robo na yagodratou kei na ruku ni tabadratou e na yaloka ni mata , ka ratou sa sega ni cegu e na siga kei na bogi ni ratou lagata tiko vakaoqo : “ Sa Savasava , sa Savasava , sa Savasava na Kalou Kaukauwa , o koya ka a bula e liu , ka sa bula tiko e daidai ; o koya tale ga ka na lako mai ! ”
Ia e na veigauna kece ga era sa vakacabora kina na ka bula na nodra veivakalagilagi kei na vakarokoroko kei na vakavinavinaka vei koya sa tiko e na i dabedabe vakatui o koya sa bula tu ka tawa mudu ,
era sa tekiduru ka cuva na qase e lewe ruasagavulukava e na mata i koya sa tiko e na i dabedabe vakatui ka ra vakarokoroko vei koya sa bula ka tawa mudu . Era sa biuta na nodra i sala vakatui e na mata ni dabedabe vakatui ka ra lagata tiko ,
“ Sa ganiti kemuni , na neimami Turaga ka neimami Kalou , me cabo vei kemuni na neimami veivakalagilagi kei na vakarokoroko kei na kaukauwa . Ni ko ni a bulia na veika kece ; era sa buli ka ra sa tu dei tu e na nomuni lewa . ”
Au sa qai raica e na liga i matau i koya sa tiko e na i dabedabe vakatui e dua na i vola vivigi sa volai tu e loma , e dakuna tale ga ka sa dregati e na vitu na drega kama .
Au qai raica tale ga e dua na agilosi kaukauwa sa kaci tiko e na domo levu , ka kaya : “ O cei sa ganiti koya me cecega na drega ka tevuka na i vola vivigi ? ”
Ia e a sega ni kune e dua mai lomalagi se e vuravura se e ruku i vuravura me tevuka rawa na i vola vivigi se raica na lomana .
Ka'u sa tagi vakalevu ni sa sega ni kune e dua e ganita me tevuka na i vola vivigi se me raica na lomana .
Sa qai kaya vei au e dua vei ira na qase , “ Kakua ni tagi ; raica , sa qaqa na Laione ni yavusa i Juta , na weka i Tevita , ka sa rawa kina ni cecega na drega e vitu ka tevuka na i vola vivigi . ”
Ia e na maliwa ni dabedabe vakatui kei iratou na ka bula e va kei ira na qase , au raica ni duri tu kina e dua na Lami me vaka e a sa vakamatei oti . E vitu na kena i leu ka vitu na matana ; koya ko ira na yalo ni Kalou e vitu era sa talai ki vuravura taucoko .
Sa qai lako na Lami ka la'ki taura na i vola vivigi mai na liga i matau i koya ka dabe tiko e na i dabedabe vakatui .
Ia ni sa kauta na i voIa vivigi e ratou sa qai cuva sobu e na mata ni Lami ko iratou na ka bula e va kei ira na qase e ruasagavulukava ka ra sa taura tiko e yadua na api ka so na sedre koula sa sinai e na ka boi vinaka , koya na nodra masu na tamata yalosavasava .
Era sa lagata e dua na sere vou , ka kaya : “ Sa ganiti kemuni mo ni taura na i vola vivigi ka cecega na kena drega . Ni ko ni a sa vakamatei , ka ni ko ni sa volia na tamata e na nomuni dra me ra nona na Kalou ; mai vei ira kece ga na veiyavusa , na duivosavosa , na veimataqali tamata kei na veimatanitu .
Ko ni sa qisi ira me ra lewe ni dua na matanitu vakabete me ra qarava na nodra Kalou , ka ra na veiliutaki e vuravura ”
Au sa qai rai tale , ka rogoca na domodra e milioni vaka milioni ka udolu vakaudolu na agilosi era vakavolivolita na i dabedabe vakatui kei iratou na ka bula kei ira na qase ,
ka ra kaya tiko e na domo levu , “ Sa ganiti koya na Lami ka a vakamatei me soli vua na kaukauwa , na i yau , na vuku , na qaqa , na veidokadokai , na lagilagi kei na vakavinavinaka ! ”
Au sa qai rogoci ira na ka bula kece mai lomalagi e vuravura , e na ruku i vuravura kei na wasawasa kei ira kece ga era sa tiko kina ni ra kaya tiko , “ Me ia vei koya sa tiko e na i tikotiko vakaturaga kei na Lami na vakavinavinaka , na veidokai , na veika lagilagi kei na qaqa , ka sega ni mudu ! ”
E ratou sa qai kaya na ka bula e va , “ Emeni ! ” ka ra sa qai tekiduru na qase ka vakarokoroko .
Au sa qai raica tale ni sa cecega na Lami e dua vei ira e vitu , ka'u rogoca e dua vei iratou na ka bula e va , ni kaya , e na domo e vaka na kurukuru , “ Lako mai ! ”
Au sa qai rai yani ka raica e dua na ose vulavula . Ko koya ka vodoka tiko sa taura tiko e dua na dakai titi ; ka sa qai soli vua e dua na i sala vakatui , ka sa lako yani ko koya me ravuravu ka qaqa tiko .
Ia ni sa cecega na i karua ni drega na Lami , au sa rogoca na i karua ni ka bula ni kaya , “ Lako mai ! ”
Sa qai lako mai e dua tale na ose ; e ka damu . A sa soli vei koya ka vodoka tiko me kauta tani e vuravura na sautu ; me ra veiraravui tiko ga kina na tamata . Sa qai soli vua e dua na i seleiwau levu .
Ia ni sa cecega na i katolu ni drega na Lami , au sa rogoca na i katolu ni ka bula ni kaya , “ Lako mai ! ” Ka'u sa qai rai , ka raica e dua na ose loaloa ka sa taura tiko e dua na i vakarau ni bibi ko koya ka vodoka tiko .
Au sa qai rogoca e dua na ka e vaka na rorogo ni domo e na kedratou maliwa na lewe va na ka bula ni kaya tiko , “ Me i sau ni dua ni lita na witi na i sau ni dua na siga , ka tolu na lita na pali na i sau ni dua na siga . la me kakua ni vakacacani na waiwai kei na waini ! ”
Ia ni sa cecega na Lami na i ka va ni drega , au sa rogoca na domo ni ka va ni ka bula ni kaya , “ Lako mai ! ”
Ka'u sa qai rai yani ka raica , e dua na ose vulaci . Na yaca i koya sa vodoka tiko ko Mate ka sa muri koya tiko ko Etesi . Sa soli vei rau me rau rawa na dua na i ka va kei vuravura , me rau veivakamatei e na i seleiwau , e na via kana , e na mate ca , kei na manumanu kila kei vuravura .
Ia ni sa cecega na Lami na i ka lima ni drega , au sa raica e na ruku ni cabocabo ni soro na yalodra era a vakamatei e na vuku ni vosa ni Kalou kei na nodra yalodina e na nodra vakadinadina .
Era sa kaci e na domo levu ka kaya , “ Oi kemuni na Turaga kaukauwa sara , savasava ka dina , a cava soti na dede ni gauna ka mo ni na qai veilewaitaka ka sauma kina na neimami dra vei ira era sa tiko mai vuravura ”
Sa qai soli vei ira yadudua e dua na i sulu balavu , vulavula ka tukuni vei ira me ra vakacegu vakalailai tale mada , me yacova ni sa qai rauta na kedra i wiliwili taucoko na nodra i tokam kei ira na wekadra , ko ira me ra na vakamatei me vakataki ira .
Ia ni sa cecega na Lami na i ka ono ni drega , au sa rai yani ka raiea , sa yaco e dua na uneune kaukauwa sara ; ka sa yaco me butobuto loaloa sara me vaka na i sulu loaloa na matanisiga , ka sa damudamu sara na vula me vaka na roka ni dra .
Era sa qai qeqera ki vuravura na kalokalo ni lomalagi me vaka na lolo sa qeqera na vuana ni sa sega ni dreu , ni sa kurea na cagi kaukauwa .
Sa takali na lomalagi , me vaka e dua na i vola vivigi tu , ka ra sa kau tani mai na kedra i tutu na ulunivanua kei na yanuyanu kece ga .
Era sa qai vunitaki ira e na veiqara vatu kei na veiuluvatu e na veiulunivanu ko ira na tui kei vuravura , kei ira na turaga lelevu , kei ira na i liuliu vakaivalu , kei ira na vutuniyau kei ira na kaukauwa , kei ira kece ga sa bobula kei ira era galala .
Era sa kaya ki na veiulunivanua kei na veiuluvatu , “ Lutuki keimami mai ka vunitaki keimami mai na matai koya sa dabe tiko e na i dabedabe vakatui , kei na cudru tale ga ni Lami .
Ni sa qai yaco mai na siga dina ni nona cudru ; ia ko cei e na yatedei me tu dei rawa kina ? ”
Ni sa oti na veika oqo au sa qai raica e va na agilosi e ratou tu e na tutu i vuravura e va , e ratou sa tarova tu na cagi kei vuravura e va , me kakua ni liwava na vuravura , se wasawasa , se liwava e dua na vunikau .
Au sa qai raica e dua tale na agilosi ni sa lako sobu mai na i cabecabe ni matanisiga , sa taura tu na i tuki ni drega i vakatakilakila ni Kalou bula . Sa qai kaci vakadomoilevu ko koya ka kaya vei iratou na agilosi e va , ko iratou e a sa soli tu vei iratou na kaukauwa me ratou vakacacana kina na vuravura kei na wasawasa ,
ka kaya , “ Dou kakua mada ni vakacacana na vuravura se na wasawasa se na veivunikau me yacova ni keitou sa vakatakilakilataka na yadredra na bobula ni noda Kalou . ”
Sa qai tukuna vei au ni kedra i wiliwili era sa vakatakilakilataki era sa le 144,000 mai na nodra veiyavusa kece ga na Isireli .
Vei ira na yavusa i Juta era sa vakatakilakilataki e 12,000 . Vei ira na yavusa i Rupeni e 12,000 . Vei ira na yavusa i Kata e 12,000 .
Vei ira na yavusa i Aseri e 12,000 . Vei ira na yavusa i Nafitalai e 12,000 . Vei ira na yavusa i Manasa e 12,000 .
Vei ira na yavusa i Simione e 12,000 . Vei ira na yavusa i Livai e 12,000 . Vei ira na yavusa i Isikari e 12,000 .
Vei ira na yavusa i Sevuloni e 12,000 . Vei ira na yavusa i Josefa e 12,000 . Vei ira na yavusa i Penijamini e 12,000 .
Ia ni sa oti oqo au sa qai rai yani ka raica , e dua na i vavakoso levu , sa sega ni dua na tamata e wilika rawa na kedrai wiliwili ! Era sa lako mai na veimatanitu , na veiyavusa , na veimataqali tamata kei na veimataqali vosa kece ga . Era sa wavutu e na mata ni dabedabe vakatui kei na mata ni Lami , ka ra sa vakaisulu e na i sulu vulavula , ka ra tauri taba ni nuinui tu e na ligadra .
A ra sa kacivaka tiko e na domo levu “ Na noda vakabulai sa mai vua na noda Kalou , o koya sa tiko e na i dabedabe vakatui ; mai vua tale ga na Lami . ”
Era sa tu wavokita na i tikotiko vakatui ko ira kece na agilosi kei ira na qase kei iratou na ka bula e va ka ra sa cuva vakatoboicu e na mata ni tikotiko vakaturaga ka vakarokorokotaka na Kalou ,
ka ra kaya , “ Emeni ! Me nona mada ga na noda Kalou na vakamolimoli , kei na lagilagi , kei na vuku , kei na vakavinavinaka , kei na vakarokoroko , kei na kaukauwa kei na qaqa ka tawa mudu ! Emeni ! ”
Sa qai vosa mai vei au e dua vei ira na qase , ka kaya , “ O eei beka ko ira ka ra vakaisulu vulavula tu oqo , ka ra sa lako beka mai vei ? ”
Au sa qai kaya vua , “ Ko ni sa kila saka ga ko i kemuni . ” Sa qai kaya vei au , “ Sa i rra oqo era sa bula mai na veivakararawataki levu ; era sa savata na nodra i sulu ka vakavulavulataka e na dra ni Lami .
Oqo na vuna era sa tu kina e na mata ni tikofiko vakaturaga ni Kalou ka qaravi koya e na siga kei na bogi e na loma ni vale tabu . Ia ko koya sa trko e na i tikotiko vakaturaga e na taqomaki rra e na nona trko e na kedra maliwa .
Era na sega ni via kana se via gunu tale . E na sega tale ga ni kati rra na siga se dua tani tale na mataqali katakata .
Ni na kedra i vakatawa na Lami sa tiko e na loma ni trkotrko vakaturaga , ka na liutaki Ira ko koya ki na vurevure ni wai ni bula ; ka na tavoya laivi kece ga na Kalou na wai ni mata mai na matadra ”
Ia ni sa cecega na i kavitu ni drega na Lami sa qai vakanomodi tu ko lomalagi me rauta e veimama ni aua .
Au sa qai raici iratou na agilosi e vitu e ratou sa tu e na mata ni Kalou , ka sa soli vei iratou e vitu na davui .
Sa qai lako mai e dua tale na agilosi sa taura tu e dua na miqa koula , ka la'ki tu e na mata ni cabocabo ni soro ; sa soli vakalevu vua na veika boi vinaka me wakia vata kei na nodra masu na tamata yalosavasava e na dela ni cabocabo ni soro koula e na mata ni tikotiko vakaturaga .
A sa tubu cake na kubou ni veika boi vinaka kei na nodra masu na tamata yalododonu mai na liga ni agilosi e na mata ni Kalou .
Sa qai kauta na miqa na agilosi ka vakasinaita e na qilaiso waqa mai na i cabocabo ni soro ka viritaka ki vuravura ; a sa lutu na kurukuru , ka rogo e dua na rorogo levu , ka tatatibitibi na liva ka yaco e dua na uneune .
E ratou sa qai vakarautaki iratou na agilosi e vitu me ratou uvuca na davui sa tu vei iratou .
Sa qai uvuca na nona davui na i matai ni agilosi , ka sa mimiri mai na uca cevata kei na bukawaqa , sa waki vata tu kei na dra , ka mira ki vuravura . A sa vakamai e dua na i katolu ni vuravura , kei na dua na i katolu ni wiliwili ni vunikau . Sa vakamai kece tale ga na veico drokadroka .
Sa qai uvuca na i karua ni agilosi na nona davui , ka sa kolotaki ki wasawasa e dua na ka e vaka e dua na ulunivanua levu , sa caudre tu e na bukawaqa ;
ka sa vuki ka yaco me dra e dua na i katolu ni wasawasa . A sa mate e dua na i katolu ni veika bula e wasawasa , ka sa vakacacani e dua na i katolu ni wiliwili taucoko ni waqa .
Sa qai uvuca na nona davui na i katolu ni agilosi , ka sa lutu mai lomalagi e dua na kalokalo vakaitamera , ka sa caucaudre tu me vaka na cina sasa , ka sa lutu ki na dua na i katolu ni wiliwili ni veiuciwai kei na veimataniwai .
Na yaca ni kalokalo koya ko Duvagaga . Sa vagagai kina na i katolu ni wasewase ni wai , ka ra sa mate e lewe levu na tamata , ni sa vagagai na wai .
Sa qai uvuca na nona davui na i ka va ni agilosi , a sa ravuti e dua na i katolu ni matanisiga , kei na dua na i katolu ni vula kei na dua na i katolu ni veikalokalo . A sa vakabutobutotaki kina e dua na i katolu ni siga ; ka vaka tale ga kina e dua na i katolu ni bogi .
Ni oti koya au qai rai tale , ka'u sa rogoca e dua na ikeli sa kaci tiko vakadomoilevu ni sa vuka tiko e na maliwa lala , ka kaya , “ Na leqa ! Na leqa ! Na leqa vakadomobula e na vakarau yaco vei ira era tiko e vuravura ni sa na rogo na davui ka ratou sa vakarau uvuca tiko na agilosi e tolu ! ”
Sa qai uvuca na nona davui na i kalima ni agilosi , ka'u sa qai raica e dua na kalokalo sa lutu mai lomalagi ki vuravura , ka sa soli vua na i dola ni qara sega ni katumi rawa na kena titobu .
Sa qai dolava na qara ko koya ka sa kuvu mai kina na kubou me vaka na kubou ni dua na lovo levu ; a sa vakabutobutotaki na matanisiga kei na maliwa lala e na kubou mai na qara .
Ia mai na kubou ko ya era sa basika mai kina ki vuravura na vodre , ka sa soli vei ira na kaukauwa me vaka na nodra kaukauwa na batibasaga ni vuravura .
Sa vakaroti vei ira me ra kakua ni vakaeaeana na eo e vuravura , se na vunikau me vaka na kau ; ko ira ga na tamata e sega ni volai e na yadredra na i vakatakilakila ni Kalou .
Sa soli vei ira me ra vakararawataki ira na tamata me lima na vula , ia me ra kakua ga ni vakamatei ira , ia na vutu ni nodra veivakararawataki e vaka na vutu ni kata ni batibasaga vua e dua na tamata .
Ia e na loma ni gauna ko ya era na vakasaqara na mate ko ira na tamata ko ya ka ra na sega ni kunea ; era na gadreva me ra mate ia e na dro tani mai vei ira na mate .
Ia na kedra i rairai na vodre e vakataki ira na ose era sa vakarautaki tu ki na i valu ; e uludra sa toka kina na ka era vaka na i sala vakatui koula ; na matadra e vaka na mata ni tamata .
Na drau ni uludra e vaka na drau ni uludra na yalewa , ka sa vaka na bati ni laione na batidra .
Na i ubi ni lomaseredra e vaka na i sasabai kaukamea ni sereda , ia na rorogo ni tabadra e vaka na domo ni vuqa na qiqi ni valu dreta na ose ni ra sa cici ki na i valu .
Na buidra e vaka na bui ni batibasaga , sa tiko kina na batidra gaga ; ka sa tiko e na buidra na kaukauwa me vakararawataki ira kina na tamata me vula lima .
Sa nodra tui ko koya na agilosi ni qara sega ni katumi rawa ; a yacana vaka-Iperiu ko Apatoni , ka va-Kirisi ko Apolioni e kena i balebale na dauveivakarusai .
Sa takali yani na i matai ni ka rarawa , ka raica sa vo tale e rua .
Sa qai uvuca na nona davui na i ka ono ni agilosi , ka'u sa rogoca e dua na domo mai na i leu e va e na i eabocabo ni soro koula e na mata ni Kalou ;
sa kaya tiko vua na i ka ono ni agilosi o koya sa tiko vua na davui , “ Sereki iratou na agilosi e va e ratou sa vesu tu e na uciwai levu na Euferetisi . ”
E ratou sa qai sereki na agilosi e va , ko iratou e ratou sa vakarautaki tu me baleta na aua , na siga , na vula kei na yabaki me ratou vakamatea kina e dua na i katolu ni wiliwili ni tamata taucoko .
Ia au sa rogoca na kedra i wiliwili na mataivalu ose : era lewe rua na drau na milioni .
Ia sa vakaoqo na noqu raiei ira na ose e na noqu raivotu : ko ira era vodo ose era vakaisasabai roka damudamu vaka na bukawaqa ka karakarawa vaka na safaya , ka dromodromo vaka na sulifure . Na uludra na ose e vaka na ulu ni laione , ka sa lako mai gusudra na bukawaqa , na kubou kei na sulifure .
A ra sa vakamatei e dua na i katolu ni wiliwili ni tamata e na ka ca tolutolu sa lako mai na gusudra na ose ko ya , na bukawaqa , na kubou kei na sulifure .
E tiko na nodra kaukauwa na ose e na gusudra kei na buidra . Sa vaka na gata na buidra ; era sa vakauludra ka ra sa dau veivakamavoataki kina .
Ia ko ira na vo ni tamata ka ra sega ni vakamatei e na veimate ca ko ya , era sega ni veivutunitaka na cakacaka ni ligadra ka ra sega tale ga ni biuta na qaravi tevoro kei na veimatakau koula , na siliva , na parasa , na vatu , kei na kau , na ka era sega ni rawa ni rai se rogo se lako .
Era sega tale ga ni veivutunitaka na nodra laba , se na nodra cakacaka vakatevoro , se na nodra dauyalewa kei na dautagane , se na nodra daubutako .
Au sa qai raiea e dua tale na agilosi kaukauwa sa lako sobu tiko mai lomalagi ; sa vakaisulu e na o , ka sa vakaisala e na drodrolagi ; sa vaka na matanisiga na matana ka rau sa vaka na duru bukawaqa na yavana .
Sa taura tu e ligana e dua na i vola vivigi lailai ka sa tadede tu . Sa tu e na dela ni wasawasa na yavana i matau ka tu e na vunua mamaca na yavana i mawi .
A sa kaci e na domo levu me vaka na laione sa tagi tiko . Ia ni sa kaci yani ko koya e ratou sa qai sauma mai na kurukuru e vitu e na dua na rorogo levu .
Ia ni sa oti na nodratou kuru na kurukuru e vitu , sa vakarau me'u volavola , au sa qai rogoca e dua na domo mai lomalagi ni kaya vei au , “ Mo dregata na ka era kaya na kurukuru e vitu ka kakua ni vola ”
Sa qai dodoka cake ki lomalagi na ligana i matau ko koya na agilosi au raica tiko ni tu cake tu e na dela ni wasawasa kei na vanua mamaca ,
ka sa bubului vei koya sa bula ka tawa mudu , ko koya ka a buli lomalagi kei na veika sa tu kina , kei vuravura kei na veika sa tu kina , kei na wasawasa kei na veika sa tu kina , ka kaya , “ Sa na sega tale ni wawa !
Ia e na gauna sa uvuca kina na nona davui na i kavitu ni agilosi , sa na qai vakacavari kina na i naki vuni ni Kalou me vaka e a sa vakadeitaka oti vei ira na nona bobula , ko ira na parofita ”
Sa qai vosa tale vei au na domo mai lomalagi au rogoca tiko , ka kaya , “ Lako , la'ki taura na i vola vivigi sa tadede tu e na liga ni agilosi sa tu cake tu e na dela ni wasawasa kei na vunua mamaca . ”
Au sa qai lako vua na agilosi ka kaya vua me solia vei au na i vola vivigi lailai . Sa qai kaya vei au ko koya , “ Taura ka kania ; e na gaga e ketemu , ia e na kamikamiea vaka na oni e gusumu . ”
Au sa qai taura mai e na liga ni agilosi na i vola vivigi lailai ka kania : a sa kamikamica me vaka na oni e gusuqu . Ia ni'u sa kania oti sa qai yaco me gaga e ketequ .
Sa qai kainaki vei au , “ O na parofisai tale me baleta e lewe vuqa na tamata , na veimatanitu , na veimataqali vosa , kei na tui e so . ”
Sa qai soli vei au e dua na gasau ni vakarau vaka na i titoko , ka tukuni vei au , “ Tu cake ka vakarautaka na vale ni Kalou kei na i cabocabo ni soro kei ira era sa lotu tiko kina .
Ia kakua ni vakarautaka na lomanibai e na taudaku ni vale ; kakua ni vakarautaka koya , ka ni sa soli oti koya ki vei ira na veimatanitu . Ia era na buturaka na Koro Tabu ka vula vasagavulu ka rua .
Ka'u na solia na kaukauwa vei rau na noqu i vakadinadina e rua me rau vunau me dua na udolu rua na drau ka onosagavulu na siga , ka rau na vakaisulu e na sulu taga ”
Sa i rau oqo na vu ni olive e rua kei na i tutu ni cina e rua e rau sa tu e na mata i koya na Turaga kei vuravura .
Ia kevaka e dua e vinakata me vakacacani rau , e na lako mai gusudrau na bukawaqa ka vakarusai ira na nodrau meca ; e na vakamatei vakaoqo ko koya e na via vakacacani rau .
Sa tu vei rau na kaukauwa me rau sogoti lomalagi kina , me kakua ni tau na uca e na gauna e rau vunau voli kina . E rau sa lewa tale ga na wai me rau vukica kina me dra , ka me rau yaviti vuravura tale ga e na veimate ea keee ga e na veigauna ga e rau vinakata kina .
Ia ni sa eava na nodrau vunau e na qai valuti rau na manumanu ka a cabe cake mai na loma ni qara sega ni katumi rawa , ka na rawai rau , ka vakamatei rau .
Ia e na biu wale tu ga na yagodrau e na saqata ni koro levu ka vakatokai vakaibalebale ko Sotoma se ko Ijipita , na koro e a lauvako kina ki na kauveilatai na nodrau Turaga .
Era na la'ki vakaraica tu na yagodrau me tolu veimama na siga ko ira mai na veimataqali tamata , na veiyavusa , na duivosavosa kei na veimatanitu , ka ra na sega ni laiva me buluti na yagodrau e na i bulubulu .
Ia ko ira era tiko e vuravura era na rekitaka na nodrau mate ka ra na mamarau ka veisoli ka ni loloma ; ka ni rau a dau vakararawataki ira ka tiko e vuravura ko i rau na parofita oqo .
Ia ni sa oti e tolu veimama na siga sa qai ceguvi rau na Kalou e na i cegu ni bula ; ka rau sa qai tu cake ; ka sa ka levu na rere sa curumi ira era raici rau .
E rau sa qai rogoca e dua na domo levu mai lomalagi sa kaya vei rau , “ Drau lako mai ki ke ! ” A rau sa qai lako cake ki lomalagi e na o ni ra sa rai tu na nodrau meca .
E na gauna sara ga koya sa qai yaco kina e dua na uneune levu , ka sa bale e dua na i katini ni koro , ka ra sa mate kina e lewe vitu na udolu na tamata . Ia ko ira na kena vo era sa rere ka ra sa vakarokoroko vua na Kalou ni lomalagi .
Sa qai takali yani na i karua ni ka rarawa ; ka raica , sa voleka sara mai na kena i katolu .
Sa qai uvuca na nona davui na i kavitu ni agilosi , ka sa rorogo e so na domo levu mai lomalagi , ka ra kaya , “ Sa qai yaco me nona na noda Turaga kei na nona Karisito na matanitu ni vuravura oqo , ka na veiliutaki tiko ko koya ka sega ni mudu ! ”
Era sa qai tekiduru na qase e lewe ruasagavulukava ka ra dabe tiko e na nodra i tikotiko vakaturaga e na mata ni Kalou ka ra vakarokoroko vua na Kalou ,
ka kaya : “ Keimami vakavinavinaka vei kemuni na Turaga na Kalou Kaukauwa Sara , kemuni ko ni sa bula tiko e na gauna oqo , ko ni sa bula talega e liu , ni ko ni sa qai vakayagataka na nomuni kaukauwa levu ka vakatekivu veiliutaki .
Era sa cudrucudru na veimatanitu ia , sa yaco mai na nomuni cudru kei na gauna me ra sa veilewaitaki kina na mate . Na gauna me ra saumi kina na nomuni bobula , ko ira na parofita kei ira na yalosavasava , kei ira era rerevaka na yacamuni , se ra tamata wale se ra cecere . Sa kena gauna me ra vakarusai kina ko ira era sa vakarusai vuravura tiko ! ”
Sa qai dolavi na vale ni Kalou mai lomalagi , ka sa rairai e na loma ni vale na Kato ni nona veiyavalati ; a sa tarava na tibi ni liva , na veirorogo levu so , na vadugu ni kurukuru , na uneune kei na tau bi ni uca cevata .
Sa qai rairai mai lomalagi e dua na ka veivakurabuitaki levu , koya e dua na yalewa e vakaisulu tu e na matanisiga , ka tu na vula e ruku ni yavana ka sa vakaisala e na tinikarua na kalokalo .
Sa bukete tiko ko koya ka sa qoqolou ni sa taratara me vakasucu .
A sa dua tale na ka veivakurabuitaki sa rairai mai lomalagi koya e dua na gata damu vakaitamera ; e vitu na uluna ka tini na kena i leu ; sa tokara e uluna e vitu na i sala vakatui .
Sa yarataka e dua na i katolu ni kalokalo ni lomalagi e na buina , ka kolotaki ira sobu ki vuravura . Sa qai tu vakadua na gata e na mata ni yalewa ni sa vakarau me vakasucu , ka me kania sara na luvena ni sa qai sucu mai .
A sa vakasucuma na yalewa e dua na gone tagane , o koya e na liutaki ira kece na veimatanitu e na i titoko kaukamea . Ia e a kau vakasauri na luvena ki vua na Kalou , ki na nona i tikotiko vakaturaga .
Sa qai dro na yalewa ki veikau , ki na tikina sa vakarautaka tu na Kalou me na vakani tiko kina me 1,260 na siga .
Sa qai kacabote na i valu mai lomalagi . Sa veivala ko Maikeli kei ira na nona agilosi vata kei na gata . A sa vala lesu na gata kei ira na nona agilosi .
Ia era a vakamalumalumutaki ka sa sega tale na vanua me ra tiko kina mai lomalagi .
Sa qai viritaki sobu na gata vakaitamera oqo . Sa i koya na gata makawa , sa vakatokai na Tevoro se ko Setani , o koya sa dau vakaisina na vuravura taucoko . A sa viritaki sobu mai ki vuravura ko koya kei ira kece na nona agilosi .
Ia au sa qai rogoca e dua na domo levu mai lomalagi , sa kaya , “ Sa qai yaco mai oqo na veivakabulai kei na kaukauwa , kei na matanitu ni noda Kalou , kei na kaukauwa ni nona Karisito , ka ni sa viritaki sobu ko koya sa dau beitaki ira na wekada , e na veisiga kei na veibogi e na mata ni Kalou .
Era sa qaqa vua na wekada e na vuku ni dra ni Lami kei na nodra vakadinadina , ka ni ra a sega ni bureitaka na nodra bula , ia era a solia ga e na vukuna .
Mo reki gona kina ko iko lomalagi kei kemuni ka vakaitikotiko kina ! Ia drau sa kalouea ko i kemudrau vuravura kei wasawasa ; ni sa lako sobu yani vei kemudrau na Tevoro e na eudru levu , ni sa kila ni sa lekaleka sara na nona gauna ! ”
Ia ni sa kila na gata ni sa kolotaki sobu ki vuravura , sa qai vakacemuria na yalewa ka a vakasucuma na gone tagane .
Ia sa qai soli e rua na taba ni ikeli levu vua na yalewa me vuka Iaivi kina mai vua na gata ki na loma ni veikau , ki na vanua me na la'ki maroroi tiko kina me rauta e tolu veimama na yabaki me kua ni tarai koya rawa na gata .
A sa qai luaraka na wai mai na gusuna na gata me dave muria na yalewa me vakacirima tani e na ualuvu .
Ia sa qai vukea na yalewa na vuravura , ni sa dalaga ka tiloma na wai sa luaraka mai na gata .
A sa cudruva na yalewa na gata , ka la'ki veivala kei ira na kena vo ni nona kawa era muria tiko na veivakaro ni Turaga ka taura tikoga na veika dina e vakatakila ko Jisu .
A sa tu na gata e na vanua veinukunuku ni matasawa .

Au sa qai raica e na noqu raivotu e dua na manumanu , sa cabe cake mai wasawasa . Sa tini na kena i leu , ka vitu na uluna . Sa toka e yadua na i sala vakatui e na kena i leu , ka sa volai tu e na uluna kece e yadua na yaca sa vosa vakacacataki kina na Kalou .
Na manumanu ka'u sa raica sa vaka na lepate , ia na yavana era vaka na yava ni pea , ka sa vaka na gusu ni laione na gusuna . A sa solia vua na gata na nona kaukauwa , na nona i dabedabe vakatui kei na nona kaukauwa vakatui .
E dua vei ira na uluna e vaka e a sa vakamatei oti ia sa mavo tale na vanua e a mavoa . Era sa kurabui kece ga ko ira na lewe i vuravura ka ra sa vakamuria na manumanu .
Era sa doka na gata na tamata ni sa solia na nona kaukauwa vua na manumanu . Era sa qai vakarokorokotaka na manumanu ka kaya , “ O cei sa tautauvata kei na manumanu ? O cei sa rawa ni rau vala kaya ? ”
Sa qai soli vua na manumanu me vosa vakacacataka na Turaga ka sa soli tale ga vua me veiliutaki me vuIa vasagavuIukarua .
Sa qai dalaga ka vosa vakacacataka na Kalou , ka vosataka na yacana kei na nona i tikotiko kei ira kece era tiko mai lomalagi .
Sa vakatarai vua me valuti ira na tamata yalosavasava ka rawai ira . Sa soli tale ga vua me lewai ira na veiyavusa , kei na veimataqali tamata , na veimataqali vosa kei na veimatanitu .
Ia era na qaravi koya ko ira kece era sa tiko e vuravura , ko ira kece e sega ni volai na yacadra ni sa bera ni tauyavu na vuravura e na i vola ni bula ni Lami ka a vakamatei .
“ Kevaka e dua e vakadaligana me rogo kina me rogoca sara na ka oqo !
O koya sa nakiti me vesu e na vesu ga ; o koya sa nakiti me na vakamatei e na i seleiwau , e na mate dina ga e na i seleiwau . E na ka oqo sa vinakati kina na nodra vosota kei na nodra yalodina na tamata yalosavasava ”
Oti koya au sa qai raica e dua tale na manumanu , sa lako cake mai na qele ka sa rua na kena i leu me vaka e dua na lami ; ka sa vaka na domo ni gata na rorogo ni nona vosa .
Sa vakayagataka na i karua ni manumanu na kaukauwa kece ni matai ni manumanu ni sa rai tu ko koya ka sa vakasaurarataki vuravura taucoko me cuva ki na i matai ni manumanu , na kena ka e sa mavo tale na nona mavoa .
Sa cakava na cakacaka mana lelevu na i karua ni manumanu ka bau yacova sara me lutu mai lomalagi ki vuravura na bukawaqa ni ra rai tu na tamata .
Ia sa lawakitaki ira era tiko e vuravura ko koya e na vuku ni veicakacaka mana sa soli me kitaka e na mata ni matai ni manumanu , ka kaya vei ira me ra bulia e dua na i vakatakarakara ni manumanu ka a vakamavoataki e na i seleiwau , ka sa bula tiko ga .
A sa soli vua na i karua ni manumanu me solia na bula ki na i vakatakarakara ni matai ni manumanu , me vosa rawa tale ga na i vakatakarakara ni manumanu , ka me vakamatei ira era sega ni via vakarokorokotaki koya .
A sa vakasaurarataki ira kece tale ga na tamata na manumanu ; koya ko ira na tamata wale kei ira na ceeere , ko ira na vutuniyau kei ira na dravudravua , ko ira na galala kei ira na bobula , me ra vakatakilakilataki e na ligadra i matau kei na yadredra .
E na sega ni rawa ni volivoli se volitaki ka e dua na tamata vakavo ga ke sa tiko vua na i vakatakilakila koya na yaca ni manumanu se na i wiliwili ni yacana .
Sa ganita oqo na vuku . O koya sa yalomatua sa rawa ni wilika na i wiliwili ni manumanu ; ni sa i wiliwili ni dua na tamata . Ia na kena i wiliwili e 666 .
Au sa qai raica , e dua na Lami sa tu cake tu e na ulunivanua ko Saioni , ka ra sa tu vata kaya e lewe 144,000 na tamata sa volai e na yadredra na yacana kei na yaca i Tamana .
Au sa qai rogoca e dua na domo mai lomalagi e vaka na vakere ni savu ka vaka na domo ni kurukuru levu . E vaka na rorogo ni vakatagi era cakava na dau ni api ni ra qiria na nodra api .
A ra sa lagata e dua na sere vou e na mata ni tikotiko vakaturaga kei na matadra na ka bula e va kei na matadra na qase . E sega ni dua e rawa ni vulica na sere koya , ko ira ga na lewe 144,000 era sa voli oti mai vuravura .
Sa i ira oqo era sa sega ni vakadukadukalitaki ira e na yalewa , ni ra sa sega ni veiyacovi kaya e dua . Sa i ira oqo era sa dau muria na Lami e na veivanua kece ga e lakova . Sa i ira oqo era sa voli mai vei ira na tamata me ra i sevu vua na Kalou kei na Lami .
Sa sega ni kune na lasu e na gusudra ka sa sega sara na nodra cala .
Au sa qai raica e dua tale na agilosi , ni sa vuka tu e macawa , ka sa tu vua e dua na i Tukutuku Vinaka tawa mudu , me kacivaka vei ira era tiko e vuravura , ki vei ira kece ga na veimatanitu kei na veiyavusa , kei na veimataqali vosa kei na veimataqali tamata .
Sa qai kaya e na domo levu ko koya , “ Mo ni rerevaka na Kalou ka vakalagilagia , ni sa yaco mai na gauna ni nona veilewai . Mo ni cuva vei koya ka a buli lomalagi kei vuravura , na wasawasa kei na veivurevure ni wai ! ”
Sa qai muria na i karua ni agilosi , ka kaya , “ Sa bale ! Sa bale ko Papiloni levu ! O koya ka a vagunuvi ira kece ga na veimatanitu e na waini ni nona veigagadre dukadukali ”
Sa qai muri rau mai na i katolu ni agilosi ka sa kaya e na domo levu , “ Kevaka e dua na tamata e qarava na manumanu kei na kena i vakatakarakara ka sa soli vua na i vakatakilakila e yadrena se ligana ,
sa gunuva tale ga ko koya na waini ni eudru ni Kalou , sa sova e na kena kaukauwa taucoko ka sega ni vakawai ki na bilo ni nona cudru ! E na vakararawataki na tamata koya e na bukawaqa kei na sulifure e na matadra na agilosi yalosavasava kei na mata ni Lami .
Sa kuvu cake na kubou ni buka era sa vakararawataki kina ka sega ni mudu . Era sa sega ni vakacegu rawa e na siga kei na bogi , ko ira era qarava na manumanu kei na kena i vakatakarakara , kei ira keee ga sa tiko vei ira na i vakatakilakila ni yacana . ”
Sa yaga kina me ra vosota tiko na tamata ni Kalou , ko ira era sa muria tiko na veivakaro ni Kalou ka ra sa yalodina tiko vei Jisu .
Oti koya au sa qai rogoca e dua na domo mai lomalagi ni kaya , “ Vola mada oqo : era sa kalougata ko ira era sa mate ni ra sa tu vata kei na Turaga , e na gauna oqo ka lako yani ! ” “ Era sa kalougata dina ! ” sa kaya na Yalo Tabu . “ Era sa vakacegu kina mai na nodra cakacaka , ka sa muri ira na nodra i valavala ! ”
Au sa qai rai yani ka raica , e dua na o vulavula , ka dabe toka e delana e dua e vaka na i rairai ni tamata , e vakaisala tu e na i sala koula vakatui ka taura tu e dua na i sele ni tatamusuki gata sara .
Sa qai curu mai ki tuba mai na vale ni Kalou e dua tale na agilosi ka kacivaka vei koya ka dabe toka e na dela ni o , “ Vakayagataka na nomu i sele ni tatamusuki ka ia na tatamusuki , ka ni sa yaco mai na gauna ka sa matua vinaka tu na vuata kei vuravura ! ”
Sa qai walilicaka na nona i sele ni tatamusuki ko koya ka dabe toka e na o ka tamusuka na vuata kei vuravura .
Sa qai curu mai ki na tautuba ni vale ni Kalou sa tu mai lomalagi e dua tale na agilosi , ka sa taura tale tu ga ko koya e dua na i sele ni tatamusuki gata .
Sa qai lako mai na i cabocabo ni soro e dua tale na agilosi , na agilosi sa lewa na bukawaqa ; ka sa kaci vakadomoilevu vua na agilosi ka taura tiko na i sele ni tatamusuki ka kaya , “ Vakayagataka na nomu i sele ka cebeta na veisoso ni vaini kei vuravura , ka ni ra sa dreu vinaka tu ! ”
Sa qai walilicaka na nona i sele ni tatamusuki na agilosi ka cebeta na veisoso ni vaini kei vuravura , ka viritaki ira ki na davuke levu ni waini ni cudru ni Kalou .
A sa butubuturaki na vua ni vaini e na davuke ni waini , e na i bili ni koro , ka sa dave na dra mai na davuke ni waini me tolu na drau na kilomita na kena balavu ka rua na mita na kena titobu .
Au sa qai raica tale e dua na vakatakilakila levu ka veivakurabuitaki mai lomalagi : e vitu na agilosi kei na vitu na rarawa . Sa i ira oqo na i otioti ni verka rarawa , ka ni ra sa i cavacava ni vakaraitaki ni cudru ni Kalou .
Au sa qai raica na ka e vaka na i rairai ni dua na wasawasa iloilo sa veiwaki kei na bukawaqa ; ka'u raici ira tale ga era sa qaqa vua na manumanu , kei na kena i vakatakarakara kei koya sa vaka i wiliwili na yacana . Era sa duri tu e na yasa ni wasawasa iloilo ka ra dui taura tu na api ni Kalou e ligadra .
Era sa lagata na sere i Mosese , na tamata ni Kalou , kei na sere ni Lami ka ra kaya : “ Oi kemuni na Turaga , na Kalou Kaukauwa Sara ! Sa cecere ka veivakurabuitaki na nomuni cakacaka . Oi kemuni na Tui ni veitaba gauna kece ga ! Sa dodonu ka dina na nomuni i vakarau .
Turaga ! O cei li me na sega ni rerevaki kemuni , ka sega ni vakalagilagia na yacamuni ? Ni sa i kemuni duadua ga ko ni sa yalosavasava . Era na lako kece mai na veimatanitu me ra cuva e matamuni ; ni sa vakatakilai mai na nomuni cakacaka dodonu . ”
Ni sa oti koya au sa qai rai yani ka raica , sa dola tu na vale ni soro mai lomalagi ka tiko kina na vale laca tabu ni veiyalayalati .
E ratou sa qai curu mai ki tautuba ni vale ni soro ko iratou na agilosi e lewe vitu ka sa tiko vei iratou na i otioti ni veika rarawa e vitu . E ratou sa vakaisulu e na i sulu lineni vulavula savasava , ka sa vakaioro na lomaseredratou e na i oro koula .
Sa qai solia e dua vei iratou na ka bula e va vei iratou na le vitu na agilosi , e vitu na sedre koula sa sinai tu e na cudru ni Kalou , o koya sa bula ka tawa mudu .
A sa sinai na vale ni soro e na kubou sa lako mai na lagilagi kei na kaukauwa ni Kalou . A sa sega ni rawa me curu e dua ki na vale ni soro me yacova ni sa vakayacori oti na veika rarawa e vitu mai vei iratou na agilosi e vitu .

Ia au sa rogoca e dua na domo levu mai na vale ni soro ni a kaya vei iratou na agilosi e vitu : “ Dou lako ka sovaraka ki vuravura na sedre ni cudru ni Kalou e vitu ! ”
Sa mani lako na i matai ni agilosi ka sovaraka na nona sedre ki vuravura , ka sa tauvi ira ga na tamata sa tu vei ira na i vakatakilakila ni manumanu ka ra dau qarava tale ga na kena i vakatakarakara na vidikoso ca ka rarawa sara .
Sa qai sovaraka na nona sedre ki na wasawasa na i karua ni agilosi , ka sa vuki na wai me vaka na dra ni tamata mate , ka sa mate na veika bula kece ga sa tu e wasawasa .
Sa qai sovaraka na nona sedre ki na veiuciwai kei na vei mataniwai na i katolu ni agilosi ka sa vuki na wai me dra .
Ia ka'u sa qai rogoca ni kaya na agilosi sa lewa na wai : “ Ko ni sa dodonu e na nomuni lewa oqo , oi kemuni na Yalo Dodonu , kemuni ko ni sa bula e daidai ko ni bula tale ga e liu !
Era a vakadavea na nodra dra na yalosavasava kei ira na parofita ko ira oqo ka ko ni sa solia vei ira na dra me ra gunuva . Sa rauta vinaka me ra sota kaya na ka oqo . ”
Au sa qai rogoca e dua na domo mai na i cabocabo ni soro , ni kaya , “ Io , kemuni na Turaga , na Kalou Kaukauwa sara , sa dina ka dodonu na nomuni lewa ! ”
Sa qai sovaraka na nona sedre ki na matanisiga na i ka va ni agilosi , ka sa soli vua me vakamai ira na tamata e na kena katakata kaukauwa sara .
Era sa kama vakaca sara na tamata e na katakata vakadomobula , ka ra sa vosa vakacacataka na yaca ni Kalou o koya sa lewa na veika rarawa oqo ; ia era sa sega ni veivutuni se vakalagilagi koya .
Sa qai sovaraka na nona sedre na i kalima ni agilosi ki na i tikotiko vakaturaga ni manumanu , ka sa yaco me butobuto na matanitu ni manumanu . Era sa kati yamedra na tamata e na vutugu ;
ia era sa vosa vakacacataka na Kalou ni lomalagi e na vuku ni nodra rarawa kei na nodra vidikoso ka ra sa sega ni veivutunitaka na nodra i vakarau .
Sa qai sovaraka na nona sedre ki na uciwai levu na Euferetisi na i kaono ni agilosi , ka sa maca na kena wai , me caramaka kina na sala vei ira na tui mai na tokalau .
Ka'u sa qai raica e tolu na yalo velavela e ratou vaka na i rairai ni boto ka ratou sa lako mai na gusu ni gata vakaitamera , na gusu ni manumanu kei na gusu ni parofita lasu .
Sa i iratou oqo na yalo ni tevoro e ratou sa dau caka mana ; e ratou sa veilakoyaki vei ira na tui ni veivanua e vuravura taueoko , me vakasoqoni ira vata ki na i valu e na siga bibi koya , na siga ni Kalou Kaukauwa .
“ Raica , au sa lako yani me vaka na daubutako ! Sa kalougata ko koya sa yadra tiko , ka maroroya tiko na nona i sulu , me kakua kina ni veikaloyaki luvawale voli ka vakamaduataki e na matana levu ”
A ratou sa vakasoqoni ira vata mai na tui ki na vanua sa vakatokai vaka-Iperiu ko Amaketoni .
Sa qai sovaraka na nona sedre ki na maliwa lala na i kavitu ni agilosi , ka sa rogo mai na i tikotiko vakaturaga mai na vale ni soro e dua na domo levu , ka kaya , “ Sa vakayacori oti ! ”
A sa rorogo na domo kei na kurukuru , ka tibi na livaliva , ka sa yaco e dua na uneune levu . E sega ni sa bau dua na uneune me vakaoqo na kena ca me vakatekivu mai na gauna e tawana kina na vuravura na tamata !
A sa kavida i tolu na koro levu ka ra sa vakarusai na veikoro lelevu e na veimatanitu . Ia sa qai nanuma na koro levu ko Papiloni na Kalou ka sa totogitaka me gunuva taucoko na lewe ni bilo ni nona cudru waqawaqa .
A ra sa takali tani na veiyanuyanu kece ga ka ra sa sega ni kune e dua na ulunivanua .
Sa qai lutu mai lomalagi ki vei ira na tamata na uca cevata lelevu sa yacoyacova na 50 na kilokaramu na bibi ni mata ni uca yadudua . A ra sa vosa vakacacataka na Kalou na tamata e na vuku ni ka rarawa oqo , na uca cevata , ni sa vakadomobula dina .
Sa qai lako mai vei au e dua vei iratou na agilosi e le vitu ka tiko vei iratou na sedre e vitu ka kaya vei au , “ Lako mai me'u na vakatakila vei iko na cudruvi ni yalewa dautagane ka vakaitikotiko e na bati ni wai levu .
O koya ka sa dau cala kei ira na tui kei vuravura , ka ra sa vakamatenitaki e na waini ni nona dautagane ko ira na kai vuravura ”
Sa qai vakasinaiti au na Yalo Tabu , ka sa kauti au na agilosi ki na veikau , ka'u sa qai raica e dua na yalewa sa vodo tiko e na dua na manumanu damudamu . Sa vitu na ulu ni manumanu oqo ka tini na kena i leu , ia sa robo e na yagona e na veiyaca vakasisila sa vosa vakacacataki kina na Kalou .
Sa vakaisulu na yalewa oqo e na i sulu lokaloka kei na i sulu damudamu , ka sa vakaiukuuku e na koula , na veivatu talei kei na mataniciva . Sa taura tu e ligana e dua na bilo koula sa sinai e na veika vakasisila ka duka veluvelu ni nona dautagane .
Sa volai toka e yadrena e dua na yaca vuni : “ Ko Papiloni Levu , na tinadra na yalewa dautagane kei na veika vakasisila kei vuravura ”
Ia au sa raica na yalewa ni sa mateni e na nodra dra na yalododonu kei na nodra dra era sa vakamatei e na vuku i Jisu . Ia ni'u sa raici koya , au sa kurabui vakaIevu sara .
A sa kaya vei au na agilosi , “ A cava ko sa kurabui kina ? Au na tukuna vei iko na i baIebaIe vuni ni yaIewa , kei na manumanu uIuivitu ka tini na kena i Ieu ka vodo tiko kina .
Na manumanu ko a raica ni a bula e Iiu ka sa sega ni buIa tiko oqo , e na Iako cake mai na qara sa sega ni katumi rawa na kena titobu ka na Iako sara me Ia'ki vakarusai . Ia ko ira sa tiko e vuravura , ko ira sa sega ni voIai tu na yacadra e na i voIa ni buIa mai na i vakatekivu kei vuravura , era na kurabui ni ra raica na manumanu , ni a sa bula tu mada , ka sa qai sega tale , ka na qai lako tale mai .
“ Oqo e ganita na vakasama vuku . Na ulu e vitu koya e vitu na delana sa dabe toka kina na yalewa .
O iratou tale ga oqo e vitu na tui . E lima e ratou sa bale oti , sa tiko e dua e daidai , na kena ka dua e sa bera ni lako mai . Ia ni sa na lako mai e na tiko vakadede vakalailai ga .
Ia me baleta na manumanu ka a bula e liu ka sa qai sega tale , sa i koya na i ka walu ni tui e dina ga ni dua vei iratou na lewe vitu ko koya , ka sa na lako sara me la'ki vakarusai .
“ Ia na i leu e tini ko a raica koya e tini na tui ka sa sega ni soli vei ira na nodra kaukauwa vakatui e na gauna oqo , ia e na qai soli vei ira na kaukauwa me ra tui vata kei na manumanu me dua na aua .
E ratou sa lomavata ko iratou na lewe tini oqo ka ratou solia vua na manumanu na nodratou kaukauwa kei na nodratou lewa .
E ratou na valuta na Lami ; ia na Lami kei ira sa tiko kaya , era sa kacivi , ka digitaki ka loma dina , e na rawai ira ; ka ni sa nodra Turaga na turaga ka nodra Tui na tui ko koya ! ”
Sa qai kaya tale vei au na agilosi , “ Na veiwai ko a raica ni vakaitikotiko kina na yalewa dautagane koya ko ira na veimataqali tamata , kei na veiumatamata , kei na veimatanitu kei na veimataqali vosa .
Na tini na i leu ko a raica , ko ira oqori kei na manumanu , era na cata na yalewa dautagane . Era na kauta Iaivi na veika kece sa tu vua ka Iaivi koya me Iuvawale tu . Era na kania na lewena ka vakamai koya e na bukawaqa .
Ni sa vakacuruma ki lomadra na Kalou na gagadre me ra vakayacora kina na lomana , me ra lomavata kina me ra solia vua na manumanu na nodra kaukauwa vakatui , me yacova ni sa na vakayacori na vosa ni Kalou .
“ Ia na yalewa ko a raica sa i koya na koro levu sa lewai ira na tui kei vuravura ”
Ni sa oti na veika oqo , au sa raica e dua tale na agilosi ni lako sobu mai lomalagi , sa ka levu na nona kaukauwa , ka sa rarama ko vuravura e na nona i serau .
A sa kaci e na domo levu sara ko koya ka kaya : “ Sa bale ! Sa bale ko Papiloni Levu ! Sa yaco me nodra i tikotiko na tevoro , ka nodra qara tale ga na manumanu vuka , duka vakasisila .
Ni ra sa gunuva na waini ni nona veidauci ko ira kece na veimatanitu , ka ra sa cala vata kei koya ko ira na tui kei vuravura , ka ra sa tubu me ra vutuniyau ko ira na dauveivoli kei vuravura e na i yau ni nona garogaro ca ”
Au sa qai rogoca e dua tale na domo mai lomalagi , sa kaya : “ Ni lako tani mai vua , kemuni na noqu tamata ! De ko ni na qai vakayacora tale ga na nona i valavala ca , ka ko ni na qai vaka i votavota e na veika rarawa e na yaco vua .
Ni sa veibinibini na nona i valavala ca me yaco ki lomalagi , ka sa nanuma na Kalou na nona caka cala kece ga .
Kitaka vua me vaka e a kitaka vei kemuni ko koya , ka sauma vua me vakaruataki na veika ca e a kitaka . Vakasinaita na mena bilo e na gunu sa vakaruataki na kena kaukauwa me vaka na kena e vakarautaka vei kemuni ko koya .
Me vaka na nona vakalagilagi koya kei na nona tiko vinaka , ni solia vua na i votavota ni yaluma kei na rarawa e veirauti kaya . Ni sa kaya e lomana ko koya , ʻ Sa i au oqo na ranadi . Au sega ni yada ko i au , Ka'u na sega ni kila na rarawa ! ʼ
O koya oqo e na yaco kece kina vua e na dua ga na siga na nona i votavota ni veika rarawa , na tauvi mate , kei na rarawa kei na dausiga . Ka na vakamai ko koya e na bukawaqa ; ni sa kaukauwa na Turaga na Kalou sa cudruvi koya . ”
Ia ko ira na tui kei vuravura era a cala ka dau veibutakoci kaya era na tagieaka ka yasovaka ni ra sa raiea na kubou ni kena kama .
Era na tu vakayawa ni ra sa rerevaka na nona vakararawataki ka kaya , “ Isa ! Isa ! Papiloni ! O iko na koro levu ! O iko na koro kaukauwa ! E na dua bauga na aua sa yaco kina na nomu cudruvi ! ”
O ira tale ga na dauveivoli kei vuravura era sa tagi ka yasovaki koya , ni sa sega tale ni dua me qai volia na nodra i voli .
Sa sega tale e volia na nodra koula , na siliva , na veivatu talei , na mataniciva , na lineni matailalai , na i sulu lokaloka , na silika , na i sulu damudamu , na veimataqali kau boi vinaka , na veimataqali yaya e caka mai na vatu tabua , na veimataqali i yaya kau sau dredre , kei na parasa , na kaukamea kei na vatu mapolo ;
na sinamoni , na macou , na i saluwaki mamaca , na mura , na drega boi vinaka , na waini , na waiwai na falawa matailalai kei na witi , na bulumakau kei na sipi , na ose kei na qiqi , kei na tamata bobula , kei na yalo ni tamata .
Era sa kaya vua na dauveivoli : “ Sa takali mai vei iko na vuata ka a garova na yalomu , ka ra sa yali mai vei iko na nomu i yau kece kei na kemu totoka , ia ko na sega ni kunei ira tale ! ”
Ko ira na dauveivoli era a vakavutuniyautaki e na nodra veivoli e na koro koya era na tu vakayawa e na nodra rerevaka na nona yaluma ka ra na tagi ka qolouvaka :
ʻ Tsa ! Isa ! Na koro levu ka a vakaisulu e na lineni matailalai , na i sulu lokaloka kei na i sulu damudamu rarama ka vakaiukuuku e na koula kei na veivatu talei kei na mataniciva !
E na dua ga na aua sa takali kece kina na veika oqo ! ” O ira kece na kavetani ni waqa kei na pasidia , na dausoko kei ira kece ga na kai wai era na tu vakayawa
ka ra na qolouvaka ni ra sa raica na kubou ni kena kama : “ A koro cava beka e na tautauvata kaya na koro levu oqo ? ”
Era na qai biuta na kuvu ni qele ki uludra ni ra sa tagi ka qolouvaka tiko : “ Isa ! Isa ! Na koro levu era vakavutuniyautaki kina ko ira kece sa tu na nodra waqa e wai ! E na dua ga na aua sa vakarusai kina ko koya .
“ Mo reki e na vuku ni nona rusa ko iko lomalagi ! Mo ni reki tale ga na tamata ni Kalou kei kemuni na i apositolo kei kemuni na parofita ! Ni sa qai totogitaki koya na Kalou e na vuku ni veika e a kitaka vei kemuni ! ”
Sa qai taura cake e dua na agilosi kaukauwa e dua na vatu sa vaka na vatu i qaqi levu ka viritaka ki loma ni wasawasa , ka kaya : “ E na viritaki sobu vakaukauwa vaka kina ko Papiloni na koro levu , ka na sega sara ni kune tale .
Na domodra na dau ni api kei na dauvakatagi , na dau uvu vakatagi bitu kei na biukila sa na sega ni rogo tale mai vei iko . E na sega tale ni kune vei iko e dua na matai se daubuli ka . Sa na sega tale ga ni rogo na domo ni qaqi vatu .
Sa na sega ni kune tale vei iko na rarama ni cina , ka sa na sega ni rogo tale na domo ni tagane se yalewa vou . Ni sa i ira na nomu dauveivoli era tamata kaukauwa sara e vuravura , ka ra sa vakacalai na veivanua kece ga e na nomu i lawaki . ”
A sa kune e loma i Papiloni na nodra dra na parofita kei ira na tamata yalosavasava , kei ira kece ga era sa vakamatei e vuravura .
Ia ni sa oti koya au sa qai rogoea na ka e vaka na vakere ni domodra e dua na i vavakoso levu mai lomalagi , ka ra sa kaya : “ AIeluya ! Sa nona na noda Kalou na veivakabulai , na lagilagi kei na kaukauwa ;
ni sa dina ka dodonu na nona lewa . Sa tauca na nona lewa ko koya vua na yalewa dautagane o koya ka a vakadukadukalitaki vuravura e na nona dautagane , ka sa sauma vua na nodra dra na nona tamata . ”
Era sa qai kaya tale , “ Aleluya ! Sa kuvu cake tiko ga na kubou ni koro levu koya ka sega ni mudu ! ”
A ra sa qai cuva sobu na qase e le ruasagavulukava kei ira na ka bula e va ka ra vakarokorokotaka na Kalou sa tiko e na i tikotiko vakaturaga ka ra kaya : “ Emeni ! Aleluya ! ”
Sa qai rogo mai na i tikotiko vakaturaga e dua na domo ka kaya : “ Ni vakacaucautaka na noda Kalou ko i kemuni kece na nona bobula , ko i kemuni na tamata kece ga ko ni sa dokai koya se ko ni cecere se lolovira ”
Au sa qai rogoca na ka e vaka na domodra e dua na i vavakoso levu , me vaka na vakere ni dua na savu levu ka vaka na domo ni kurukuru levu ni sa kaya : “ Aleluya ! Ni sa veiliutaki tiko vakatui na Turaga na noda Kalou Kaukauwa Sara !
Me da sa mai reki ka marau ka vakalagilagi koya e na nona cecere ni sa qai yaco mai na gauna me vakamau kina na Lami , ka sa vakarautaki koya tu na watina .
E a sa vakadonui vua me vakaisulu e na lineni matailalai sa sekavula ka savasava . ” Ia na lineni matailalai na nodra i valavala dodonu na tamata yalosavasava ni Kalou .
Sa qai kaya vei au na agilosi : “ Vola na ka oqo : Sa kalougata ko ira era sa sureti ki na kana ni vakamau ni Lami . ” Sa kaya tale vei au : “ Oqo kece na vosa dina ni Kalou ”
Au sa qai cuva sobu e yavana me'u vakarokoroko vua , ia sa qai kaya vei au ko koya : “ Kakua sara ni kitaka oqori ! Ko i au na nomu i tokani bobula ka nodra tale ga na wekamu , ko ira kece era sa taura dei tiko na dina sa vakatakila ko Jisu . Vakarokorokotaka ga na Kalou ! ” Na dina ga a mai vakatakila ko Jisu , era a vakauqeti kina na parofita .
Au sa qai raica ni sa tadola na lomalagi ka sa rairai e dua na ose vula . Sa vakatokai ko koya sa vodoka tiko me ko Yalodina ka Dodonu ka sa vakataulewa ka ia na i valu e na dodonu .
Sa vaka na yameyame ni buka na yaloka ni matana , ka sa vakaisala na uluna e na vuqa na i sala vakatui . Sa volai tu vua e dua na yaca , ka sa sega ni dua tale e kila , ko koya duadua ga .
Sa vakaisulu tu ko koya e na dua na i sulu sa somoti e na dra . Ia na yaca sa vakatokai vua koya , “ Na Vosa ni Kalou ”
Era sa muri koya ka vodo ose vula na mataivalu kei lomalagi ; era sa vakaisulu e na lineni matailalai sa vulavula ka savasava .
Sa basika mai na gusuna e dua na i seleiwau gata me ravuta kina na veivanua . E na lewai ira ko koya e na i titoko kaukamea , ka na butulaka ko koya na i qaqi ni waini ni cudru waqawaqa ni Kalou Kaukauwa .
Ia sa volai tu e na nona i sulu kei na sagana na yaca oqo , “ A nodra Tui na tui , ka nodra Turaga na turaga ”
Au sa qai raica e dua na agilosi , sa tu cake tu mai na matanisiga ka sa kaci vei ira na manumanu vuka ni macawa e na domo levu ka kaya : “ Ni lako mai ! Ni soqoni mai ki na i vakayakavi levu ni Kalou ,
mo ni kania na lewedra na tui , na turaganivalu , na qaqa , na ose kei ira era vodoka , na lewedra na tamata kece ga , na bobula kei na galala , na lolovira kei na cecere ! ”
Ka'u a qai raica na manumanu ni sa soqoni ira na veimatanitu e vuravura kei na nodra dui mataivalu me ra valuti koya sa vodo tiko e na ose kei na nona i mataivalu .
A sa vesu na manumanu vata kei na parofita lasu o koya e a dau cakava na veika mana e mata ni manumanu , na veika e a lawakitaki ira kina ko ira sa tu vei ira na i vakatakilakila ni manumanu kei ira era qarava na kena i vakatakarakara . Ko i rau oqo e rau sa viritaki bulabula ki na drano bukawaqa sa kama tu kina na sulifure .
Ia ko ira na kena vo era sa vakamatei e na i seleiwau , sa basika mai na gusu i koya sa vodo tiko e na ose . A ra sa kania na lewedra ko ira na manumanu vuka kece ga .
Au sa qai raica e dua na agilosi sa lako sobu tiko mai lomalagi , ka taura tiko e ligana na i dola ni qara sega ni katumi rawa kei na dua na sinucodo levu .
Sa qai taura na gata levu ko koya , na gata makawa , na Tevoro ko Setani , ka vesuki koya me dua na udolu na yabaki .
A sa biuti koya na agilosi ki na qara ka sogota ka dregata , me kakua kina ni temaki ira tale na veimatanitu me yacova ni sa oti na dua na udolu na yabaki . Ni sa oti koya e na sereki vakalailai tale .
Ia au sa qai raica e so na i dabedabe vakatui era sa dabe tiko kina e so sa soli vei ira na kaukauwa me ra turaganilewa . Au sa raica tale ga na yalodra na tamata e a tamusuki na uludra ni ra sa vakatusai Jisu kei na vosa ni Kalou . Era a sega ni vakarokorokotaka na manumanu se na kena i vakatakarakara ka sega tale ga ni volai na kena i vakatakilakila e na yadredra se e na ligadra . Era sa bula tale ka veiliutaki vata kei Karisito me dua na udolu na yabaki .
Era sa sega ni bula tale ko ira na vo ni mate ka yacova ni sa oti e dua na udolu na yabaki . Sa i koya oqo na i matai ni tu cake tale mai na mate .
Sa kalougata ka sa yalosavasava ko koya sa vakaturi cake e na i matai ni tu cake tale mai na mate . Sa sega ni kaukauwa vei ira vakaoqo na i karua ni mate , ia era sa na bete ga ni Kalou ka bete i Karisito ka ra na lewa vata kei koya me dua na udolu na yabaki .
Ia ni sa na cava na dua na udolu na yabaki , sa na qai sereki ko Setani mai na valeniveivesu ka tiko kina .
Sa na qai lako yani ko koya me temaki ira na veimatanitu era sa tiko e na veiyasa i vuravura kece ga , koya ko Koki kei Mekoki , ka vakasoqoni ira vata me ra ia na i valu . Na kedra i wiliwili sa vaka na mata ni nuku ni matasawa .
Era na roboti vuravura raraba ka vakavolivolita na nodra i tikotiko na yalododonu kei na koro lomani . Ia e na qai lutu mai lomalagi na bukawaqa ka vakarusai ira .
Sa na qai viritaki na tevoro e dau vakaisini ira ki na loma ni drano ni bukawaqa kei na sulifure e na vanua e rau tiko kina na manumanu kei na parofita lasu , ia e ratou na vakararawataki e na siga kei na bogi ka tawa mudu .
Au sa qai raica e dua na i dabedabe vulavula levu vakatui kei koya sa dabe tiko kina . E rau sa dro tani mai vua ko lomalagi kei vuravura , ka sa sega na vanua e kune me rau tiko kina .
Au a raici ira tale ga na mate , ko ira na cecere kei ira na tamata wale , ra tu e na mata ni dabedabe vakatui , ka ra sa tevuki na i vola vivigi . Sa qai tevuki tale ga e dua tale na i vola ka sa i koya na i vola ni bula . A ra sa lewai na mate mai na veika era sa kitaka me vaka sa volai tu e na veivola koya .
Sa qai soli ira mai na mate ka ra tu kina na wasawasa ; ko mate tale ga kei na nodra vuravura na mate e rau sa soli ira mai na mate era sa tu vei rau ; ka ra sa lewai na tamata yadua me vaka na nodra i valavala .
E rau sa qai viritaki ki na drano bukawaqa ko mate kei na nodra vuravura na mate . Sa i koya oqo na i karua ni mate , na drano bukawaqa .
Ia ko koya yadua sa sega ni volai na yacana e na kedra i vola na bula , sa viritaki ki na drano bukawaqa !
Au sa qai raica e dua na lomalagi vou kei na dua na vuravura vou , ka ni sa takali tani na lomalagi makawa kei na vuravura makawa , ka sa sega ni tiko tale na wasawasa .
Au sa qai raica na koro tabu , ko Jerusalemi vou , sa lutu sobu tiko mai lomalagi , mai vua na Kalou , sa ukucavu tu me vaka na yalewa vou sa uku me kau vua na watina .
Au sa qai rogoca e dua na domo levu mai na i tikotiko vakaturaga sa kaya : “ Raica , sa tiko na vale ni Kalou , sa tiko vei ira na tamata ! E na tiko vata kei ira ko koya ka ra sa na nona tamata . Na Kalou vaka i koya e na tiko vata kei ira ka na nodra Kalou ko koya .
E na tavoya tani na wai ni mata kece ga mai na matadra ko koya , ka sa na sega tale na mate ; sa na sega tale ga na rarawa se na tagi se na vutugu , ni ra sa takali tani na veika makawa . ”
Sa qai kaya ko koya sa tiko e na i tikotiko vakaturaga , “ Raica , au sa vakavouya na veika kece ga . ” Sa qai kaya tale : “ Vola mada oqo , ni ra sa vosa dina na veivosa oqo ka rawa ni ra vakadinati . ”
Sa qai kaya vei au : “ Sa vakayacori oti ! Ko i au na Alifa kei na Omeka , na i vakatekivu kei na i vakataotioti . Ki vei ira ka via gunu au na solia wale vei ira na wai mai na i vurevure ni wai ni bula .
O koya sa qaqa e na nona na veika oqo : au na nona Kalou ka na luvequ ko koya .
Ia ko ira na dadatuvu , na tawa vakabauta , ko ira e vakasisila na nodra i vakarau , ko ira na daulaba na dautagane kei na dauyalewa , na dauvakatevoro , na dauqaravi kalou tani kei ira kece na lasulasu , sa na nodra i votavota na drano sa kama tu kina na buka kei na sulifure . Sa i koya oqo na i karua ni mate . ”
Ka sa qai lako mai e dua vei iratou na agilosi e vitu ka ratou taura tiko na sedre e vitu sa sinai tu kina na i otioti ni veika rarawa e vitu , ka vosa vei au ka kaya : “ Lako mai . Au na vakatakila vei iko na Yalewa vou , na wati ni Lami . ”
Au sa qai vakasinaiti e na Yalo Tabu ka sa kauti au na agilosi ki na dela ni dua na ulunivanua cecere sara , ka vakaraitaka vei au na koro tabu ko Jerusalemi ni sa lutu sobu tiko mai lomalagi , mai vua na Kalou .
Sa sinai e na i serau ni Kalou . Na kena rarama e vaka na vatu talei kunekune dredre sara , e vaka na vatu jasipa , ka e vakaraitayaloyalo me vaka na karisitala .
Sa dua na kena bai eecere levu ka tinikarua na kena matamata , ka ratou sa tu e na matamata e tinikarua na agilosi . A sa volai e na matamata na yacadra na nodra yavusa na luve i Isireli e tinikarua .
Sa tolu na matamata e na tokalau , tolu na matamata e na vualiku , tolu na matamata e na ceva ka tolu na matamata e na ra .
Sa tinikarua na vatu ka yavu ni bai ni koro , ka sa volai kina na yacadra na i apositolo ni Lami e lewe tinikarua .
Ia sa tu vei koya e vosa tiko vei au e dua na gasau koula ni vakarau me vakarautaka na koro kei na kena matamata kei na kena bai .
Sa va na yasa ni koro sa tautauvata na kena balavu kei na kena raba . Sa qai katuma na koro ko koya e na nona gasau ni vakarau . Sa 2,400 na kilomita na kena balavu ka sa tautauvata na kena balavu kei na kena raba kei na kena cecere .
A katuma tale ga ko koya na kena bai : Sa onosagavulu na mita na kena cecere , koya ni taurivaka ko koya na i vakavakarau vakatamata ga .
Sa caka e na vatu jasipa na kena bai , ia na koro sa caka e na koula dina ka sa makare sese me vaka na iloilo savasava .
Sa vakaiukuukutaki na yavu vatu ni koro e na veivatu talei kece ga . A i matai na jasipa . A i karua na safaya . A i katolu na aketi . A i kava na emeralita .
Ai kalima na onikisi . A i kaono na kaneliani . A i kavitu na karisilaite . A i kawalu na perili . A i kaciwa na topasi . A i katini na karaisoperesi . A i katinikadua na jeisinici . A i katinikarua na amecisita .
Ia sa caka na mataniciva na matamata e tinikarua ; na matamata yadua sa caka e na dua na mataniciva . Ia na sala ni lomanikoro sa caka e na koula dina , sa makare sese me vaka na iloilo .
Ia au a sega ni raica e dua na valenisoro e na lomanikoro , ka ni sa kena valenisoro ga na Turaga na Kalou Kaukauwa kei na Lami .
Sa sega ni yaga e na koro oqo na matanisiga se na vula me cila kina ka ni sa vakararamataki e na i serau ni Kalou ka sa kena cina na Lami .
Era na lako voli e na kena rarama ko ira na lewe ni veimatanitu , ka ra na yauta yani kina na nodra i yau ko ira na tui kei vuravura .
E na sega ni sogo e na siga na kena matamata , ka sa na sega tale ga na bogi e kea .
Era na kauta yani kina na veimatanitu na nodra i yau kei na nodra lagilagi .
Ia e na sega sara ni curu kina e dua na ka tawa savasava se dua e kitaka na veika vakasisila se dau lasulasu ; ko ira ga era sa volai tu e na i vola ni bula ni Lami .
Sa qai vakatakila vei au na agilosi na uciwai ni bula sa makare sese me vaka na karisitala , sa drodro tiko mai na i tikotiko vakaturaga ni Kalou kei na Lami
ka drodro mai ki na loma donu ni gaunisala e na loma ni koro . Sa tu tale ga e na bati ni uciwai ruarua na kau ni bula , ka sa vuataka na vuana vakatinikarua e na dua na yabaki , vakadua e na dua na vula ; ia na drauna sa medra wai ni bula na lewe ni veivanua .
E na sega ni kune tale e na loma ni koro e dua na ka vakasisila . Ia e na tiko kina na i dabedabe vakatui ni Kalou kei na Lami , ka ra na qaravi koya ko ira na nona tamata .
Era na raica na matana , ka na volai e na yadredra na yacana .
Sa na sega tale na bogi , ka sa na sega ni yaga vei ira na cina se na rarama ni siga , ka ni sa na nodra rarama na Turaga na Kalou , ka ra na veiliutaki tiko ka tawa mudu .
Sa qai kaya vei au na agilosi : “ Sa dina na vosa oqo ka sa dodonu me vakadinati . Ia na Turaga na Kalou O koya ka sa solia na Yalona vei ira na parofita , sa tala mai na nona agilosi me vakatakila vei ira na nona bobula na ka sa na vakarau sara me yaco . ”
“ Raica ! ” sa kaya ko Jisu . " Sa voleka sara ni'u lesu tale yani ! Sa kalougata ko koya sa talairawarawa ki na vosa ni parofisai ni vola oqo ! ”
Ia , ko i au ko Joni ka'u sa rogoca ka raica na veika oqo . Ia ni'u sa rogoca ka raica oti au sa qai cuva sobu e na yava ni agilosi ka vakatakila vei au na veika oqo me'u vakarokoroko vua .
Ia e a qai kaya vei au ko koya : “ Kakua ni cuva vei au ! Ko i au e dua na nomu i tokani bobula ka nodra i tokani na wekamu , na parofita , kei ira era muria na vosa ni vola oqo . Vakarokoroko ga vua na Kalou ! ”
Ia sa qai kaya vei au : “ Kakua ni dregata na vosa ni parofisai ni vola oqo , ni sa voleka na kena gauna .
Laiva na daucaka ca me caka ca tiko ga , ko koya sa dukadukali me dukadukali tiko ga , ko koya sa yalo dodonu me caka dodonu tiko ga kei koya sa yalosavasava me savasava tiko ga . ”
Sa qai kaya ko Jisu , “ Raica ! Sa voleka sara ni'u lesu tale yani ! Au na kauta tiko yani na noqu i covi me'u solia vua na tamata yadua me vaka na veika e sa kitaka .
Ko i au na Alifa kei na Omeka , na i vakatekivu kei na i vakataotioti ! ”
Sa kalougata ko ira era sa savata na nodra i sulu , me nodra kina na dodonu me ra kania na vua ni kau ni bula ka curu ki na koro e na kena matamata .
Ia e taudaku ni koro era sa tu kina ko ira era sa dau vakatanitaka na bula , na dauvakatevoro , na dauyalewa kei na dautagane , na daulaba , na dauqaravi kalou matakau , kei ira na dau lasu .
“ Ko i au ko Jisu , ka'u sa tala vei iko na noqu agilosi me vakatakila na veika oqo ki na veisoqosoqo lewe ni lotu . Ko i au na coke kei na kawa i Tevita , na kalokalo i vola siga serau . ”
A rau sa kaya na Yalo Tabu kei na yalewa vou , “ Lako mai ! ” Laivi koya sa rogoca oqo me kaya tale ga , “ Lako mai ! ” Ka laivi koya sa via gunu me lako mai . Laivi koya ga sa vinakata , me lako mai , ka mai gunuva na wai ni bula , ka kakua ni sauma .
Ko i au ko Joni au sa vakasalataka na tamata yadua sa rogoca na vosa ni parofisai ni vola oqo : kevaka e na vakuria kina e dua na ka e dua na tamata , e na vakuria vua na Kalou na veika rarawa sa vakamacalataki tiko e na i vola oqo .
Ia kevaka e na kauta tani e dua na tamata e dua na ka mai na vosa ni parofisai sa tu e na i vola oqo , e na kauta tani na Kalou na nona i votavota mai na kau ni bula kei na koro tabu me vaka sa vakamacalataki tu e na i vola oqo .
Ia sa kaya ko koya sa vakatakila na veika oqo : “ Sa dina sara ! Sa voleka sara ni'u lesu tale yani ! ” Emeni ! Ni lako mai Turaga Jisu !
Me tiko mada ga kei kemuni kece na loloma ni Turaga ko Jisu Karisito ! Emeni .

















































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































